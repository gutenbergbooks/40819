<!DOCTYPE html PUBLIC "-//W3C//DTD XHTML 1.0 Strict//EN"
        "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml" xml:lang="it" lang="it">
<head>
	<meta http-equiv="content-type" content="text/html; charset=UTF-8" />
	<title>
	 Dizionario degli scrittori di musica vol. 3 (L - R), di Giuseppe Bertini
	</title>
	<style type="text/css">
body {margin-left: 10%; margin-right: 10%;}

hr {width: 70%; margin-top: 1em; margin-bottom: 1em;}

p {margin-top: .5em; margin-bottom: 0em; line-height: 1.2;}

p.indr {text-align: right; margin-right: 5%;}
.center {text-align: center; text-indent: 0;}
.break-before {page-break-before: always;}
.bigword {font-size: 140%;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}

h1,h2 {text-align: center; font-style: normal;
font-weight: normal; line-height: 1.5; margin-top: .5em; margin-bottom: .5em;}
h1 {font-size: 200%; margin-top: 2em; margin-bottom: 0;}
h2 {font-size: 140%; margin-top: 2em; margin-bottom: 2em; page-break-before: always;}

.pagenum  {position: absolute; left: 93%; font-style: normal;
  font-weight: normal; font-size: 65%; text-align: right;
  clear: left; color: #999999; background-color: #ffffff;}

.pad4 {margin-top: 4em;}
.pad2 {margin-top: 2.5em;}
.pad1 {margin-top: 1em;}

.x-small {font-size: 80%;}
.small {font-size: 85%;}
.large {font-size: 115%;}
.x-large {font-size: 130%;}

em {font-style: italic; letter-spacing: .2em; margin-left: .2em;}
.g {letter-spacing: .2em; margin-right: -.2em;}

.smcap {font-variant: small-caps;}

div.boxed {border-top: 2px solid black; border-bottom: 2px solid black;  max-width: 6em; margin: 1.5em auto; padding: .75em;}
div.boxed p {text-align: center; margin-top: 0;}

#err {margin: 3em auto;}
#err th {text-align: center; font-weight: normal; font-size: 120%;}
#err td {line-height: 1em; vertical-align: top; font-size: 95%; padding-right: .5em;}
#err td.pag {text-align: right; padding-right: .5em; white-space: nowrap;}

.figcenter {text-align: center; margin: 3em auto;}

.tnote {background-color: #F5F5DC; color: #000; padding: 1em 1em 2em 1em;
  margin: 1em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}
#corr {margin: 1em auto; line-height: 1em; font-size: 90%;}
#corr td.np {text-align: right; padding-right: .2em; vertical-align: top; white-space: nowrap;}

    </style>
  </head>
<body>

<div class="center">
<p class="pad4">
<span class="x-large">DIZIONARIO</span><br />
<br />
<span class="large">DEGLI SCRITTORI DI MUSICA</span>
</p>

<div class="boxed"><p>
L. — R.
</p></div>
</div>

<div class="figcenter">
<img src="images/cover.jpg" width="422" height="650" alt="Copertina"
 />
</div>

<div class="titlepage">
<h1>
DIZIONARIO<br />
<span class="small"><em>STORICO-CRITICO</em></span><br />
<span class="small">DEGLI SCRITTORI DI MUSICA</span><br />
<span class="x-small">E DE' PIÙ CELEBRI ARTISTI</span></h1>
<p>
<span class="large"><i>DI TUTTE LE NAZIONI</i></span><br /><br />
<span class="small">SÌ ANTICHE CHE MODERNE</span>
</p>
<p class="pad1">
<span class="x-large"><i>DELL'AB. GIUSEPPE BERTINI</i></span>
<br /><br />
<span class="small">MAESTRO DELLA REGIA IMPERIAL CAPPELLA PALATINA</span>
</p>
<p class="indr pad2">
            <span style="margin-right: 3em"><i>In medio omnibus</i></span><br />
<i>Palmam esse positam qui artem tractant musicam.</i><br />
                            Ter. Prol. in Phor.
</p>

<p class="pad2">
TOMO TERZO
</p>

<p class="pad4">
<span class="large g">PALERMO</span><br />
<span class="small">DALLA TIPOGRAFIA REALE DI GUERRA.</span><br />
1815.
</p>
</div>

<hr />

<h2>INDICE</h2>

<p class="center large"><a href="#la">LA</a> - <a href="#le">LE</a> - <a href="#li">LI</a> - <a href="#lo">LO</a> - <a href="#lu">LU</a> - <a href="#ma">MA</a> - <a href="#me">ME</a> - <a href="#mi">MI</a> - <a href="#mo">MO</a> - <a href="#mu">MU</a> - <a href="#na">NA</a> - <a href="#ne">NE</a> - <a href="#ni">NI</a> - <a href="#no">NO</a> - <a href="#nu">NU</a> - <a href="#od">OD</a> - <a href="#oe">OE</a> - <a href="#og">OG</a> - <a href="#ol">OL</a> - <a href="#on">ON</a> - <a href="#or">OR</a> - <a href="#ot">OT</a> - <a href="#ou">OU</a> - <a href="#ov">OV</a> - <a href="#pa">PA</a> - <a href="#pe">PE</a> - <a href="#pf">PF</a> - <a href="#pi">PI</a> - <a href="#pl">PL</a> - <a href="#po">PO</a> - <a href="#pr">PR</a> - <a href="#ps">PS</a> - <a href="#pu">PU</a> - <a href="#qu">QU</a> - <a href="#ra">RA</a> - <a href="#re">RE</a> - <a href="#rh">RH</a> - <a href="#ri">RI</a> - <a href="#ro">RO</a> - <a href="#ru">RU</a><br /><a href="#err">Errata corrige</a></p>

<hr class="pad2" />

<p>
<span class="pagenum"><a name="Page_1" id="Page_1"></a>[1]</span>
</p>

<h2>
L
</h2>

<p><a id="la"></a>
<span class="smcap bigword">Laag</span> (Enrico), viveva
ancora nel 1783, benchè in
un'età molto avanzata a Osnabruck,
come maestro di
cappella della chiesa di S.
Maria. Egli scrisse e pubblicò
in sua lingua, <i>Elementi
di cembalo e del basso continuo</i>,
Osnabruck in 4º, 1774
e <i>Cinquanta canzonette con
melodie per il forte-piano</i>,
Cassel 1777. I cembali da
lui costruiti sono ancora in
gran pregio.
</p>

<p>
<span class="smcap">Lacassagne</span> (l'abate de),
nel 1766 pubblicò in Parigi:
<i>Traité général des elemens
du chant, dedié a Monseign.
le Dauphin</i> in 8vo. L'autore
si è prefisso in quest'opera
di esporre semplicemente
e facilmente il metodo
usitato d'imparare la musica,
ponendo ad ogni precetto
un esempio, per far
vedere, che tutte le diverse
misure si possono con facilità
ridurre a due, e le chiavi
ad una sola. Egli sviluppa
meglio questa materia in
un altro libro, cui diè per
titolo: <i>L'unicleffier musical,
pour servir de supplement au
Traité général</i>, etc. La R.
Accademia delle Scienze sulle
relazioni de' Sig. d'Alembert,
e de' Fouchy giudicò,
che questo Trattato è chiaro,
metodico e atto a conseguire
l'intento dell'autore.
<i>V. l'artic. Boyer.</i>
</p>

<p>
<span class="smcap">Lacépède</span> (il conte Stefano
de), membro dell'Instituto
nazionale delle Scienze
ed Arti, nacque a Angen l'anno
1756. Egli pubblicò
in Parigi nel 1778, alcune
sinfonie a piena orchestra,
ed altre concertanti. Nel
1785 diè al pubblico la sua
<i>Poétique de la musique</i>, in
8vo. L'autore applica i suoi
precetti alle sue opere musicali
non ancora impresse;
avrebbe certamente fatto meglio
se preso avesse i suoi
esempj nelle produzioni ben
note di qualche illustre compositore,
come Gluck, Piccini
ec., ciò sarebbe stato
realmente più utile a' giovani
studiosi. Quest'opera è
scritta tutta via con molto
fuoco e sensibilità. Il dotto
Carpani la loda moltissimo,
e con ragione (<i>v. lettre 4,
e 10</i>). Nel primo libro ricerca
<span class="pagenum"><a name="Page_2" id="Page_2"></a>[2]</span>
l'autore da profondo
filosofo l'origine della musica:
egli dice che noi dobbiamo
quest'arte al dolore
ed alla triste malinconia; che
nata in mezzo a' pianti conserva
tuttora l'impronta della
sua origine, e che ella
non dipinge con successo se
non i dolorosi eventi, le penose
vicende, i disagiosi sentimenti
o le affezioni profonde.
Nel secondo con maestrevol
mano disegna la carriera
che percorrer dee l'Artista
sotto 'l rapporto dello
spirito di cui bisogna investirsi.
È gran pena che quest'opera
non sia conosciuta
abbastanza.
</p>

<p>
<span class="smcap">Lachnith</span> (Luigi-Venceslao),
nato in Praga nel 1756
venne in Parigi nel 1773,
a perfezionare i suoi talenti
nella musica, ed ebbe quivi
per maestro nella composizione
il cel. Philidor. Egli
ha scritto più drammi in musica,
molte sinfonie e quartetti
per violino molto stimati
in Francia. Ha formato
un gran numero di allievi,
e compose con M. Adam
<i>Une Méthode de doigté pour
le forte-piano</i>, che è stato
adottato dal conservatorio.
</p>

<p>
<span class="smcap">Lacombe</span> (Giacomo), avvocato
in Parigi può con
ragione esser annoverato tra
i migliori autori, che hanno
scritto sulla letteratura e
le arti. Egli pubblicò quivi
<i>le Spectacle des beaux-arts</i>,
in 12º, ove si trovano delle
giudiziose osservazioni sulla
musica, e le <i>Dictionnaire portatif
des beaux-arts</i> in 12º,
in cui dà notizie di molti
musici. Lacombe era cognato
del cel. M. Gretry, ed
è morto sul principio del presente
secolo.
</p>

<p>
<span class="smcap">Laffilard</span> (Michele) è autore
di un'opera intitolata:
<i>Principes très faciles, qui conduisent
jusqu'au point de chanter
toute sorte de musique à
livre ouvert, dediés aux Dames
religieuses</i>, Paris 1710.
Vi si trova la prima idea d'un
<i>cronometro</i>, o pendolo
destinato a misurar esattamente
i movimenti nella musica:
egli avea posto alla testa
di alcune arie altrettante
cifre ch'esprimevano il numero
delle vibrazioni del suddetto
pendolo durante ciascuna
<span class="pagenum"><a name="Page_3" id="Page_3"></a>[3]</span>
misura: (<i>V. Diderot,
Observat. sur le Chronometre</i>).
Progetto inutile, che
non ha avuto giammai luogo
nella pratica.
</p>

<p>
<span class="smcap">Lago</span> (Gio. del) veneziano,
autore di una <i>Breve introduzione
di musica misurata</i>,
Venezia 1540. (<i>Martini,
Stor., tom. 1</i>)
</p>

<p>
<span class="smcap">Lagrange</span> (Giov. Luigi de),
nato a Torino nel 1736, vien
riguardato come il più gran
geometra che dopo il Newton
sia stato in Europa.
“Ancor giovinetto, dice l'ab.
Andres, entrò coraggiosamente
nel campo dell'Acustica
dopo il Newton, il
Taylor, i due Bernoulli, il
d'Alembert e l'Eulero, e
toccò a lui il raccorne gli
allori. Egli esamina la dottrina
del Newton su la propagazione
del suono, espone
l'analisi pura ed esatta
del problema secondo i primi
principj della meccanica,
e fa conoscer l'insufficienza
e la falsità del metodo newtoniano,
e propone un'altra
via per la soluzione fondata
su principj sicuri ed incontrastabili.
Discute le teorie
del Taylor, dell'Alembert,
dell'Eulero, e le riforme,
e le obiezioni di Daniele
Bernoulli; e pesate le ragioni
degli uni e degli altri,
conchiude, che i loro calcoli
non bastano a decidere
tali questioni, e propone una
soluzione, che sembra avere
tutto il merito della sodezza
e della generalità. Passa
poi a sviluppare la teoria generale
de' suoni armonici,
degli stromenti da corda e
da fiato, e per una formola
semplice determina il suono
fisso ed i suoni armonici,
che propose il Sauveur,
con quell'esattezza e facilità,
a cui quegli non potè giungere;
e dà nuovi e sicuri lumi
per la cognizione del suono,
applicabili anche alla
pratica della costruzione, e
del maneggio degli stromenti,
alla teoria dell'eco semplice
e composto, e ad altri
curiosi e difficili punti
dell'acustica. Le formole sì
semplici e generali, l'integrazione
di tante equazioni,
l'analisi sì fina, chiara ed esatta,
la penetrazione del suo
ingegno, la sodezza del suo
<span class="pagenum"><a name="Page_4" id="Page_4"></a>[4]</span>
giudizio chiamarono l'attenzione
di tutti i geometri: gli
stessi atleti di quella nobile
lizza, l'Eulero, il d'Alembert
e il Bernoulli, i venerati
oracoli di questa scienza
ascoltarono con rispetto
la voce del nascente geometra,
nè sdegnarono di metterlo
al loro lato nel seggio,
ch'essi occupavano nel matematico
impero. Tutti e tre
scrissero tosto al giovine Lagrange,
abbracciando molti
punti della sua dottrina, domandando
d'altri maggiori
rischiaramenti, e venerandolo
in tutti quasi come loro
arbitro e giudice; e se l'Accademia
di Berlino era stata
poc'anni prima il campo
di battaglia fra que' tre illustri
campioni, l'Accademia
di Torino divenne nel suo
nascere il teatro d'onore,
dove fecero luminosa comparsa
l'Acustica e l'algebra,
e dove concorsero, si può
dire a corteggio del Lagrange,
l'Eulero, e il d'Alembert,
i sovrani e principi
delle matematiche discipline.
Qual gloria per un giovin
geometra vedersi alla prima
produzione portato sull'ali
della fama per tutte le accademie
e le scuole ricevere
gli applausi de' più applauditi
geometri, e gl'incensi
e le adorazioni di tutti gli
altri? Questa singolar gloria,
che ottenne allora il Lagrange,
l'ha sempre mantenuta,
ed accresciuta costantemente
perfino a' nostri dì, spargendo
ognor nuovi lumi su la
presente materia, che sì copiosamente
avea illustrata.”
(<i>Andres Origine ec. tom. 4,
c. 8</i>). M. Montuela, il dotto
autore della storia delle
matematiche, ha dato una
dettagliata analisi della bella
<i>Dissertazione del Lagrange
sulla propagazione del suono</i>,
che comparve al pubblico
nel 1º vol. delle <i>Memorie
di Torino</i>, 1759. Noi
rapporteremo solo l'estratto
dell'ultimo capitolo, in cui
Lagrange applica la sua analisi
a diversi punti della teoria
del suono: 1. <i>Come l'aria
trasmette senza confusione
i differenti suoni</i>; 2.
<i>Come due suoni ne producono
un terzo, il che rende
ragione dell'esperimento che
<span class="pagenum"><a name="Page_5" id="Page_5"></a>[5]</span>
serve di base alla teoria del
Tartini</i>. Solamente Lagrange
trova un suono all'ottava
bassa di quello di Tartini.
Il nostro geometra fissò quindi
la sua dimora in Parigi,
dove viveva ancora nel 1811,
membro della classe delle
scienze dell'Istituto nazionale,
e senatore.
</p>

<p>
<span class="smcap">Lahoussaye</span> (Pietro), uno
de' migliori allievi del Tartini,
nacque in Parigi nel
1735. Fornito di un'organizzazione
adatta alla musica,
all'età di 7 anni, da se solo
senza maestro, sonava già
assai soavemente di violino;
ancor giovinetto ebbe la fortuna
di sentire spesso i primi
virtuosi su questo stromento,
che abitualmente radunavansi
presso il conte di Sennetterre;
questi erano Pugnani,
Giardini, Gaviniès,
Pagin e Ferrari, e sonando
ancor egli ne riscosse da' medesimi
i più grandi elogj.
La buona fortuna di cui godeva
Lahoussaye non lo distolse
dalla brama che aveva
avuta sempre di vedere il
gran Tartini. Egli attaccossi
al principe di Monaco, e
profittò d'un viaggio di questo
principe in Italia per andar
in Padova e render omaggio
a quel sublime maestro.
Sul punto ch'egli entrava
in chiesa, cominciava
Tartini il suo concerto, non
può spiegarsi la sorpresa, l'ammirazione
che gli produssero
la purità, la giustezza,
la qualità del suono, il sublime
incanto dell'espressione,
la magia dell'arco, tutte
le perfezioni dell'arte di
cui l'esecuzione del Tartini
gli offrì per la prima volta
il modello: non si sentiva
più la forza di farglisi innanzi,
vi si arrischiò non per
tanto. Tartini lo ricevette
con bontà, e riconoscendo
in lui la sua maniera e la sua
scuola, gli diè delle lezioni
seguite. Lahoussaye, richiamato
dal principe di Monaco,
fu, con suo gran disgusto,
obbligato a lasciar Padova.
Le circostanze per alcun
tempo lo stabilirono a
Parma ove ebbe la fortuna
di piacere all'infante D. Filippo
e a tutta la corte. Quivi
fu ch'egli apprese la composizione
dal cel. Traetta,
<span class="pagenum"><a name="Page_6" id="Page_6"></a>[6]</span>
e dove la sua musica de' balli
ebbe gran successo, come
in Venezia. Ricolmo delle
beneficenze dell'infante lasciò
Parma per far ritorno
in Padova presso Tartini,
da cui fu con tenerezza accolto,
e proseguì a prender
lezioni sino al 1769. Egli ha
diretto le più famose orchestre
d'Italia, d'Inghilterra, di
Francia. Alla fama de' successi
del suo scolare, Tartini
diceva con soddisfazione:
<i>Io non ne son niente sorpreso,
ho sempre detto che
Pietro il mio scolare sarebbe
un giorno il terror de' violini.</i>
Ecco come descrive elegantemente
il Bettinelli il
carattere di questo gran Genio
nella musica: <i>Il Sig. Lahoussaye</i>,
egli dice, <i>senza
quello stromento era uomo
quieto, modesto, amico d'ozio
e di pace. Ma preso il
violino, eccolo un altro. Si
risveglia, si scuote, e s'accende
co' primi arpeggi, come
un amico, ed un amante
all'incontro, e al possesso
del suo caro bene. Par
che l'abbracci, e s'interni e
si perda in quel suono, non
bada ad altro con una forza,
una rapidità, un'applicazion
di trasporto, che par
fuor di se, ed io presente
son da lui trasportato, nè mi
ricordo più il suonatore, non
veggo più l'arco e lo stromento,
non ho altro senso,
fuorchè l'orecchio, e l'anima
è tutta armonia. Le note
a lui non servono, che di
un disegno o modello, su cui
dipinge, vola, inventa, crea,
signoreggia a talento, ed io
non sentj da un violino giammai
tante cose, poemi, quadri,
affetti, contrasti, e non
mi stanca per quanto pur
suoni. Mi dicono ch'ei non
si stanca in casa suonando
da se; e passa l'intere giornate
con l'idolo suo. Ben
riflettei, conversando con lui
che diviene eloquente parlando
dell'arte sua, ch'è superiore
ai pregiudizj della musica
italiana o francese, che
senza parzialità le concilia,
ed è tutto fuoco parlando
dell'armonia generosa, profonda
e passionata, odiator
della fredda, affettata e
corretta</i> (<i>Dell'entusiasmo
delle belle arti, part. 2, t.
<span class="pagenum"><a name="Page_7" id="Page_7"></a>[7]</span>
4 delle op.</i>). Lahoussaye viveva
ancora l'anno 1810.
“Padre ed avolo di una numerosa
famiglia, consacra gli
avanzi di un gran talento,
di cui la tradizione di giorno
in giorno va a perdersi,
in una scelta compagnia di
veri amici, che sa apprezzarlo,
e si reca a maraviglia
come non abbia ricevuto ancora
dalla Francia una pensione
a tanti titoli da lui
meritata” (<i>Fayolle nel suo
artic.</i>).
</p>

<p>
<span class="smcap">Lalande</span> (Girol. de), celebre
astronomo, morto in
Parigi nel 1807. Madama la
contessa de Salm ne ha pubblicato
l'<i>Elogio istorico</i>, in
8.º 1810, nel quale alla pag.
16, ella dice, che M. Lalande
nel 1751, pubblicò un'opera
su la musica col titolo:
<i>Principes de la science
de l'armonie et de l'art de
la musique</i>, che non è alla
nostra cognizione. Nel suo
<i>Voyage en Italie</i> in 8 vol.
in 12º, Lalande ha inserite
alcune osservazioni sulla musica
di questo paese, ed alquanti
aneddoti intorno a' suoi
musici. Parlando di
Napoli: <i>La musica, egli dice,
è in qualche modo il trionfo
de' Napoletani: pare che
il timpano dell'orecchio è in
questo paese più delicato, più
forte che nel resto dell'Europa.
Tutta la nazione è
cantante.</i> Fin qui va bene.
<i>Ogni gesto, ogn'inflessione
di voce degli abitanti, e anche
la maniera della prosodia
nelle sillabe conversando, respirano
l'armonia e la musica.</i>
Il d. Burney, professore
di musica inglese, che viaggiando
pure per l'Italia venne
in Napoli, tratta a ragione
di enfatiche coteste espressioni
del Lalande; <i>Questa
relazione</i>, egli dice, <i>è così
lontana dall'esser esatta, che
mette il suo lettore nell'alternativa
di supporre l'una
di queste due cose; o ch'egli
non vi ha usata alcuna
attenzione, o ch'egli non aveva
orecchio in istato di
ben giudicare.</i> (<i>Travels, ec.
tom. 1</i>).
</p>

<p>
<span class="smcap">Lalande</span> (Mich. Riccardo
de), cel. compositore francese
su i principj dello scorso
secolo, nato in Parigi,
fu scelto da Luigi XV per
<span class="pagenum"><a name="Page_8" id="Page_8"></a>[8]</span>
maestro di cembalo delle due
principesse sue figlie, e ne
ebbe il collare dell'ordine
di s. Michele. Egli morì in
età di 67 anni nel 1726, de'
quali 45 avevane impiegati
in servigio di Luigi XIV e
del suo successore, avendo
dato in questo spazio di tempo
60 mottetti a gran cori,
oltre molta musica pel teatro.
<i>Ne' suoi salmi o mottetti</i>,
dice l'ab. Laugier, <i>Lalande
ci offre delle bellezze
di composizione più meditate
e di più studio (che quelle
di Camprà). Non vi si trova
il naturale grande, facile,
grazioso, elegante, ma
egli è riuscito eminentemente nel
divoto: vi si trova il tenero,
il grave, l'augusto, il maestoso,
il terribile. Si rimarca in tutto
una singolare espressione
delle grandi idee della Religione:
de' nobili e teneri
sentimenti ch'ella ispira a
coloro, che profondamente l'hanno
impressa nel cuore.</i>
(<i>Apolog. de la Mus. franc.
p. 128</i>) V. l'artic. Camprà
nel 2º tomo.
</p>

<p>
<span class="smcap">Lallemant</span>, dottore in medicina
e direttore di questa
Facoltà in Parigi nel 1751
pubblicò <i>Essai sur le mécanisme
des passions en général</i>.
In questo trattato, parla
degli effetti della musica,
ed analizza principalmente la
maniera, con la quale il canto
e la musica istromentale
influiscono sulle passioni.
</p>

<p>
<span class="smcap">Lamark</span> (M.). Nel tomo
49, del Giornale di Fisica
del 1799 in Parigi, vi ha di
costui: <i>Mémoires sur la matière
du son</i>, pag. 397.
</p>

<p>
<span class="smcap">Lambert</span> (Giov. Enrico),
nato a Malhause nel 1728 d'una
famiglia francese quivi
rifuggita per motivo di religione,
coltivò con successo
la fisica, le matematiche,
la meccanica ed altre scienze.
Egli era membro della
Società R. di Berlino, nelle
cui <i>Nuove memorie</i> nel
vol. 31 vi ha di lui: <i>Observations
physiques sur les
flûtes</i>, an. 1776, <i>Observations
sur la vitesse du son</i>. Nel
vol. 30, del 1774, <i>Remarques
sur le tempérament en musique</i>.
“La difficoltà di accordare
esattamente per quanto
è possibile, le quinte e
le terze nell'ottava (egli dice),
<span class="pagenum"><a name="Page_9" id="Page_9"></a>[9]</span>
ha in ogni tempo esercitato
i musici sia teorici,
sia pratici. Si cercò di giungervi
a tastone, senza rimaner
soddisfatti di quel che si
era trovato, perchè prima
dell'invenzione de' logaritmi
non era possibile di risolvere
metodicamente questo problema.
Io impiegherò questi
logaritmi per comparare
insieme le quinte e le terze,
e per avere un termine di comparazione
fisso e costante metterò
il temperamento medio
per base.” M. Chladni loda
molto gli sperimenti di
M. Lambert nel suo <i>Tratt.
d'Acustica</i>, pag. 74, e 310.
Lambert morì in Berlino nel
1775.
</p>

<p>
<span class="smcap">Lamotta</span> (Martino) siciliano,
di cui rapporta <i>Adami
da Bolsena</i> nella sua <i>Storia
della cappella pontificia</i>,
di cui era maestro di musica,
che Lamotta nel 1610
era in quella uno dei tenori,
dove veniva molto stimato a
motivo de' suoi gran talenti.
</p>

<p>
<span class="smcap">Lampe</span> (Feder. Adolfo),
dottore e professore in teologia
a Brema dove morì nel
1729, in età di 46 anni. Egli
è autore di un trattato
in latino <i>de Cymbalis veterum</i>,
Utrecht 1703, in 12º
con molti rami: vi si trova
erudizione immensa, e sostenuta
dalle testimonianze
di antichi scrittori.
</p>

<p>
<span class="smcap">Lampro d'Eritrea</span>, celebre
musico filosofo dell'antichità,
ebbe la gloria di essere
stato uno de' maestri nella
musica di Aristosseno, che
fu capo-scuola in questa scienza.
Suida dice, che le più
pregiate tra le sue opere erano
quelle, che egli aveva
scritto sulla musica, e che
per disavventura si sono perdute.
In una di queste opere
egli trattava <i>della musica
in generale</i>, in un altra <i>De'
suonatori di flauto, de' flauti
e d'altri stromenti</i>, e finalmente
nella terza <i>Sulla
maniera di bucare, e costruire
i flauti</i>. Egli fioriva cinque
secoli innanzi l'era volgare.
Non bisogna confonderlo
con un altro <i>Lampro</i>
di lui più antico, e <i>poeta-musico</i>,
di cui presso Platone
(<i>in Menex</i>), dice Socrate
di avere appreso la musica.
Ateneo in oltre rapporta
<span class="pagenum"><a name="Page_10" id="Page_10"></a>[10]</span>
(<i>lib. 1, Deipnos</i>) che
da questo Lampro apprese
Sofocle la danza e la musica,
e Corn. Nepote nella vita di
Epaminonda, c. 2, dice che
questo Lampro fecesi gran
nome tra' musici.
</p>

<p>
<span class="smcap">Lampugnani</span> (Giov. Batt.).
Milanese, eccellente melodista
nella prima metà dello
scorso secolo, scrisse la musica
di più drammi serj, come
l'<i>Ezio</i> nel 1737, il <i>Demofoonte</i>
nel 1738, <i>Tigrane</i>
nel 1747, e <i>Amor contadino</i>
nel 1760. Egli fu il primo
che cominciò a lussureggiare
negli accompagnamenti
delle arie, come dice il
Carpani (<i>Lettera 4</i>), e a
dare maggior movimento agli
stromenti.
</p>

<p>
<span class="smcap">Landini</span> (Francesco), cittadino
di Firenze divenuto
cieco dall'infanzia, si diè
per diporto allo studio del
canto e de' musicali istromenti
specialmente dell'organo,
nel quale così valente egli
era, che non veniva con altro
nome chiamato che <i>Francesco
degli organi</i>. Filippo Villani
afferma nella sua vita,
che al 1364 un re di Cipri
il coronò d'alloro in Venezia
come il più celebre organista
del suo secolo (<i>V.
Bettinelli Risorgimento ec.
Cap. 3 della Poesia t. 2,
p. 150</i>). Fu anche inventore
di più stromenti. Egli
non occupossi in oltre così
della musica, che riuscito non
fosse del pari illustre nella
grammatica, nella dialettica,
e nella poesia sì italiana che
latina. Nella biblioteca Riccardiana
in Firenze di lui
conservansi manoscritti otto
latini poemetti. L'ab. <i>Mehus</i>
ne ha dato un saggio,
come ancora pubblicò un di
lui sonetto; alcune sue Rime
trovansi sotto il nome di
<i>Franc. degli organi</i> nella raccolta
dell'<i>Allacci</i>. Lo stile
de' suoi versi latini, a giudizio
del <i>Tiraboschi</i>, non è
di molto inferiore a quello
del Petrarca. Morì in Firenze
al 1380.
</p>

<p>
<span class="smcap">Langlé</span> (Onorato Francesco),
nato a Monaco nello
stato di Genova nel 1731,
all'età di 15 anni fu mandato
in Napoli dal principe
di Monaco, per apprendervi
la composizione; entrò
<span class="pagenum"><a name="Page_11" id="Page_11"></a>[11]</span>
nel conservatorio della <i>Pietà</i>,
e studiò sotto Caffaro
uno de' migliori allievi
del cel. Leo. Restò quivi otto
anni, e ne divenne il primo
maestro di cappella. Vi
fece eseguire delle messe e
de' mottetti, che meritaronsi
gli applausi de' primi maestri
dell'Italia. Nel 1768 venne
a stabilirsi in Parigi, dove
la musica ch'egli ha scritto
per que' teatri acquistato gli
hanno gran fama. Langlé è
morto membro e bibliotecario
del Conservatorio li 20
settembre del 1807, in età di
66 anni. Come teorico ha
dato al pubblico molti trattati,
che gli han fatto somma
riputazione: 1.º <i>Traité
d'harmonie et de modulation</i>,
1793; 2. <i>Traité de la basse
sous le chant</i>, 1797; 3. <i>Traité
de la fugue</i>, 1800; 4. <i>Nouvelle
méthode pour chiffrer les
accords</i>, nel 1801. (<i>V. Mémoir.
de l'Instit. Nation. tom.
2, e 3</i>)
</p>

<p>
<span class="smcap">Lanzi</span> (Petronio), maestro
di cappella in Bologna,
nel 1770 fu eletto a presedere
il concorso, che i membri
della Società Filarmonica, ed
i compositori son usi di dare
annualmente nella chiesa di
<i>S. Giovanni in monte</i>, per
l'esecuzione delle composizioni
loro. Era questa la seconda
volta che egli presedeva
a questa lotta; ed i
<i>Kyrie e Gloria</i>, che da prima
eseguironsi, erano da lui
composti. Da un suo <i>Confitebor</i>
a 4 voci, che io ho
avuto sotto gli occhi, si vede
ch'egli scriveva con molta
scienza, ma con poco gusto.
<i>Burney</i> parla di lui nel
1º tomo de' suoi viaggi, p.
176.
</p>

<p>
<span class="smcap">Lasalette</span> (Pier-Giov. de),
antico generale di brigata,
ispettore d'artiglieria, membro
residente della Società
Accademica di Grenoble, nel
1811 pubblicò in Parigi:
<i>Considérations sur les différens
systèmes de la musique
ancienne et moderne, et sur
le genre enharmonique des grecs;
avec une dissertation préliminaire,
relative à l'origine
du chant, de la lyre et
de la flûte attribuée à Pan</i>,
in 8º. Abbiamo notizia di questa
opera da un articolo di
M. Champolion nel <i>Magasin
<span class="pagenum"><a name="Page_12" id="Page_12"></a>[12]</span>
Encyclopédique</i> an. 1811,
e da un altro di M. Roquefort
(<i>Moniteur 21 mai
1811</i>), dove si dice, che
sia questa un'opera delle più
importanti, che si siano scritte
sinora sulla musica. M.
Lasalette è autore eziandio
d'una <i>Sténographie musicale ou manière abrégée d'écrire la musique</i>, in 8º, Paris
1805, che non ha avuto
gran successo; e d'una <i>Lettre
sur une nouvelle manière
d'accorder les forte-piano,
ou plus généralement les
instrumens à clavier</i>, in 8.º,
Paris 1808.
</p>

<p>
<span class="smcap">Lasceux</span> (Gugl.), nato
a Paissy nel 1740 di molto
buona famiglia, allievo di M.
Noblet per la composizione
e maestro di cappella di S.
Stefano del monte in Parigi,
dove viveva ancora nel 1810,
colla riputazione di buon
compositore, specialmente per
chiesa. Nel 1804 egli fece
eseguire in S. Gervasio per
la festa di S. Cecilia una sua
messa a grande orchestra, e
nel 1810 aveva disposto per
le stampe <i>Essai sur l'art de
l'orgue</i>, posto all'esame della
classe delle Belle-Arti dell'Instituto.
</p>

<p>
<span class="smcap">Laso d'Ermione</span>, poeta-musico
assai celebre fiorì sei
secoli innanzi l'era cristiana,
e fu il maestro di Pindaro,
e scolare di Pitagora. Egli
fu il primo a scriver de' libri
sulla musica che più non
esistono. Teone di Smirna
(<i>De mus. cap. 12</i>), dice
che Laso ermionese, ed Ippaso
di Metaponto tentarono
e pubblicarono lo sperimento
de' bicchieri or più,
or meno pieni d'acqua, giusta
i numeri armonici di Pitagora;
e fecero palese ai Greci,
suonandoli col bacchettino,
la verità delle osservazioni
del loro maestro intorno
alle quantità proporzionali,
corrispondenti a numeri,
con cui aveva egli contrassegnati
i tagli della corda
armonica per la misura
delle sei consonanze (<i>V. Requeno,
t. 1</i>). Intorno alla verità
di questo sperimento potrassi
consultare il dottissimo
ab. Andres nel 4º vol.
dell'eccellente sua opera.
</p>

<p>
<span class="smcap">Lassus</span> (Roland de), detto
degli Italiani <i>Orlando di
<span class="pagenum"><a name="Page_13" id="Page_13"></a>[13]</span>
Lasso</i>, nacque a Mons nel
1520; apprese la musica e
venne giovane in Italia, dimorò
per alcun tempo in Sicilia,
in Milano ed in Napoli,
e vi fu maestro di musica.
In Roma divenne maestro
di cappella di S. Giov.
Laterano. Errigo VIII lo accolse
con onore in Inghilterra,
e finalmente dopo aver
ricevuto delle onorevoli
distinzioni dall'Imperatore
Massimiliano II, morì a
Monaco nel 1594, colla riputazione
di essere il primo
soggetto dell'arte sua in un
tempo, in cui la musica non
era quel che è oggidì. I suoi
contemporanei lo chiamarono
la maraviglia del suo secolo,
superiore ad Orfeo e
ad Amfione. Il magistrato di
Mons fecegli innalzare una
statua nella parocchia di S.
Niccolò, ove ragazzo aveva
servito da cherico corista.
<i>Rodolfo de Lassus</i> suo figlio
pubblicò dopo la di lui morte,
nel 1664 a Monaco l'opera
la più stimata dagli intendenti,
col titolo: <i>Magnum opus
musicum etc.</i> Negli archivj
musicali di Munich si conserva
ancora un manoscritto
prezioso delle opere di Orlando,
adorno di superbi freggi
e pitture. Forkel ha scritto
la sua biografia nell'Almanacco
di musica del 1784.
</p>

<p>
<span class="smcap">Latilla</span> (Gaetano), maestro
di cappella in Venezia,
nacque in Napoli circa 1710.
Giovane fu il rivale di Jommelli
e di Galuppi nelle sue
composizioni da teatro: ma
conservò poi più che essi la
maniera semplice e seria dell'antica
scuola. Gl'Italiani l'hanno
in conto de' migliori
moderni contrappuntisti. Il d.
Burney lo rincontrò in Venezia
nel 1770. Egli era zio
del cel. Piccini.
</p>

<p>
<span class="smcap">Latre</span> (don Thomas-Sebastian),
consigliere di stato
di S. M. Cattolica, e suo
secretario, nato circa 1740,
e morto nell'anno 1804, faticò
con successo alla riforma
del teatro della sua nazione
spagnuola. Egli è autore
d'un'<i>Istoria del teatro
greco e romano, in 3 vol.
in 4º, Madrid 1804</i>, scritta in
sua lingua, dove molte notizie
egli raccoglie intorno
alla musica di queste due nazioni.
<span class="pagenum"><a name="Page_14" id="Page_14"></a>[14]</span>
Il dotto <i>Signorelli</i> nella
sua <i>Storia de' Teatri antichi
e moderni</i>, l. 3, c. 6,
parla con elogio del patriottismo
di Latre per la riforma
del teatro nazionale.
</p>

<p>
<span class="smcap">Lavalle</span> (Raffaele). Palermitano,
costruttore celebre
di organi, di cui molti
ve n'ha di sommo pregio
in più città della Sicilia, e
tra' quali per la sua grandezza,
per la qualità del suono
e per la quantità dei registri
è con ispezialità rimarchevole
quello della Cattedrale
di Palermo, comecchè nel
trasporto, che ne fu fatto
dopo la riedificazione della
medesima, sia deteriorato alquanto
per la negligenza e
poca capacità di coloro, che
per adattarlo al nuovo sito,
ne sminuirono le canne, ed
altre ne sostituirono non lavorate
con quell'arte ed industria,
in cui primeggiò sempre
questo valentuomo. La
fama di sua celebrità in quest'arte
giunse in Roma sino
a Paolo V; che lo invitò a
portarsi colà per fabbricarvi
de' nuovi organi: ma glielo
impedì la sua morte avvenuta
a dì 7 aprile del 1621
all'età di 78 anni. Questo
grand'artista fu onorevolmente
sepolto dinanzi al grand'altare
della chiesa di S. Maria
Maggiore, cui la sua pietà
ricolmato aveva di doni,
col seguente epitafio: <i>Raphaeli
Lavalle Punorm. organario
eminentissimo, ob artis
peritiam Romam a Paulo
V S. P. evocato; de majoris
Pan. ecclesiæ illustribus
editis operibus opt. merito.
liberorum pietas grati animi
monumentum posuit, et.</i> (<i>Mongit.
MS. ap. Bibl. Senat. p.
399</i>).
</p>

<p>
<span class="smcap">Laugier</span> (l'ab. Marc-Antonio)
di Provenza, fu da
prima gesuita, ma lasciò quest'ordine
per alcuni disgusti
che ne ricevette, e si
rivolse alle belle arti, e alle
lettere. Il primo giornale
di musica, che sia comparso
in Francia, fu da lui
pubblicato con questo titolo:
<i>Sentiment d'un armoniphile
sur différens ouvrages
de musique</i>, Lyon 1756. Quest'opera
non fu poi continuata.
Egli scrisse ancora
contro M. Rousseau, <i>Apologie
<span class="pagenum"><a name="Page_15" id="Page_15"></a>[15]</span>
de la Musique Française</i>,
a Paris 1754, con quest'epigrafe:
<i>Nostras qui despicit
artes — Barbarus est</i>.
Questo scritto dell'ab. Laugier
può riguardarsi come il
migliore tra tutti quelli, che
comparvero in quella crise
musicale, cosichè è stato inserito
nelle opere del filosofo
di Ginevra, tom. 2
dell'edizione di Neuchâtel
1764. Vi si trovano delle
ottime riflessioni sulla musica
in generale ed eccellente
n'è lo stile. L'ab. Laugier
è morto nel 1769.
</p>

<p>
<span class="smcap">Lavigna</span>, maestro napoletano
de' nostri tempi, ha
composto per lo più la musica
di opere buffe secondo
il moderno gusto. Nel magazino
musicale del <i>Ricordi</i>
in Milano si trova di lui impresso,
l'<i>Impostore avvilito</i>.
</p>

<p>
<span class="smcap">Lavit</span> (J. B.), antico allievo
della scuola politecnica
di Parigi, nel 1808, ha
dato quivi al pubblico: <i>Tableau
comparatif du système
harmonique de Pythagore et
du système des modernes</i>.
</p>

<p><a id="le"></a>
<span class="smcap bigword">Lebeuf</span> (Giov.), dell'accademia
delle iscrizioni, morto
in Parigi nel 1769 pubblicò
più opere di erudizione,
tra le quali un <i>Traité
historique et pratique sur le
chant ecclésiastique</i>, a Paris
1741, in 8vo, pieno di ricerche
curiose ed istruttive
sopra questa materia.
</p>

<p>
<span class="smcap">Leblond</span> (l'abate), intimo
amico dell'illustre ab.
Arnaud, e suo confratello
all'accademia delle Iscrizioni,
ha pubblicato <i>les Mémoires
pour servir à l'histoire
de la révolution musicale
opérée en France par le chev.
Gluck</i>, Paris 1781, in 8vo.
Non è questa che una collezione
molto interessante di
più pezzi de' migliori scrittori,
che presero parte allora
a quella guerra musicale
o in contro, o in pro
della musica di Gluck.
</p>

<p>
<span class="smcap">Leboeuf</span>, organista nella
badia di S. Genovefa a Parigi,
fece imprimere l'anno
1768, un'opera col titolo:
<i>Traité d'harmonie et règles
d'accompagnement, suivant
le système de M. Rameau</i>,
<span class="pagenum"><a name="Page_16" id="Page_16"></a>[16]</span>
in 8vo.
</p>

<p>
<span class="smcap">Lebrun</span>, eccellente suonatore
di corno di caccia, nel
1785 era in Parigi, dove facevansi
i più grand'elogj del
suo talento. Egli è autore
dell'articolo <i>Cor</i> nella parte
musicale dell'Enciclopedia
metodica. Sua moglie
<i>Francesca Danzy</i> era celebre
nell'arte del canto, e nella
composizione. La sua voce
sorpassava d'una terza il <i>fa</i>
più alto del cembalo, e tutte
le sue inflessioni aveano
un'indicibil grazia. Nel 1771
cominciò a farsi ammirare
sul teatro di Manheim sua
patria; alquanti anni dopo
venne in Milano, e cantò
nell'<i>Europa riconosciuta</i> di
Salieri: era ella nel fior degli
anni, ed i suoi talenti,
e le sue grazie le meritarono
gli universali applausi a
gran dispetto della Balducci,
allora prima donna in
quello stesso teatro. Cantò
colla stessa gloria in Londra
da prima-donna nel 1783, e
quattr'anni dopo in Napoli
nelle opere di Paesiello. Vi
ha anche di Mad. Lebrun
tre sonate pel forte-piano
con violino, impresse a Offenbach
nel 1783, che vengono
stimate moltissimo.
</p>

<p>
<span class="smcap">Leclerc</span> (M.), dell'Istituto
nazionale di Francia, pubblicò
nel 1798 in Parigi,
<i>Essai sur la propagation de
la musique en France</i>. <i>V.
Memoir de l'Instit. Litterat.
etc. tom. 1.</i>
</p>

<p>
<span class="smcap">Ledran</span> (M.) nel 1765,
diè al pubblico un'opera nella
quale propone de' nuovi
segni per notar l'armonia
sul basso continuo. Il di lui
sistema è così complicato
che si sono dovute preferir
le cifre già usate.
</p>

<p>
<span class="smcap">Leduc</span> (Pier-Ant. Augusto),
ha in Parigi, insieme
con alquanti socj, una casa
di commercio de' più considerevoli
di quella gran città,
e che singolarmente è
assai commendevole agli occhi
degli artisti pei servigi,
che ella ha reso all'arte musica.
Se le dee, oltre a più
oggetti, la pubblicazione de'
<i>Principj di composizione delle
scuole d'Italia</i>, l'opera più
ragguardevole che sia comparsa
nel commercio di musica,
e nella quale l'incisione
<span class="pagenum"><a name="Page_17" id="Page_17"></a>[17]</span>
sottomessa alle forme della
tipografia, offre una nitidezza
ed un'eleganza, di cui
non vi era ancora verun modello
(<i>V. l'art, di M. Choron,
nel 2º t.</i>). Se le deve
inoltre la <i>Collezione dei classici
musici</i>, che forma la continuazione
di que' <i>Principj</i>;
una collezione delle sinfonie
di <i>Haydn</i> in partitura; un'edizione
delle opere di musica
di <i>Marpurg</i>, la più bella
e la meglio disposta di
tutte, coll'aggiunta d'un
<i>trattato del contrappunto semplice</i>
del medesimo autore;
ed una serie di opere, la
più elegante e la più compiuta
che possa desiderarsi
su tutte le parti della composizione.
Questa casa possiede
oltracciò una bellissima
<i>biblioteca di trattati e d'opere
di musica</i>, di cui ne
ha formato un gabinetto di
lettura; ed è questa l'unica
in cui si trovino in ogni
tempo tutte le notizie possibili
intorno a tutte le opere
antiche e moderne; nazionali,
o estere di musica,
e relative a quest'arte. Con
tai mezzi, e colla comodità
d'una così ricca biblioteca
di musica accessibile a chiunque,
reca pur meraviglia come
ne abbia tratto così poco
profitto M. Fayolle per
il suo Dizionario, non presentando
egli che notizie assai
superficiali e sterili delle
opere e degli autori.
</p>

<p>
<span class="smcap">Legipons</span> (Olivieri), benedettino
del monastero di
Rayhraden nella Moravia,
godeva di gran rinomanza
per la sua rara erudizione.
Nelle sue <i>Dissertationes philologico-bibliographicæ,
in
quibus de adornandâ Bibliotecâ
ac musices studio</i>, ec.
ch'egli pubblicò a Norimberga
in 4º nel 1746 si trova
una Dissertazione <i>de musicâ,
ejusque proprietatibus,
origine, progressu, cultoribus
et studio bene instituendo</i>,
di cui fa grandi elogj il
dottor Forkel.
</p>

<p>
<span class="smcap">Lemaire</span>, maestro di musica
verso la medietà del secolo
17º. Brossard a lui attribuisce
l'opera, che reca
per titolo: <i>Méthode facile
pour apprendre à chanter la
musique, par un maître célèbre
de Paris</i>, 1666 in 8vo.
<span class="pagenum"><a name="Page_18" id="Page_18"></a>[18]</span>
Egli fu, soggiunge Brossard,
non già l'inventore, ma il
primo che insegnò nella Francia
a far di meno de' cambiamenti,
con aggiungere la
nota <i>si</i>: fu dapprima contraddetto
dagli antichi maestri
di musica, per il che fu
senza dubbio costretto a nascondere
il suo nome; ma
la facilità di questo metodo
fece ben presto adottarlo,
e si tolsero via i cambiamenti.
</p>

<p>
<span class="smcap">Lemoyne</span> (Giov. Batt.),
nato a Eymet nel 1751, fece
i suoi studj di musica a
Perigueux, passò quindi in
Germania, e studiò la composizione
sotto i cel. Graun,
e Kirnberger. Fece gran
fortuna in Berlino, fu maestro
del teatro del principe
reale di Prussia, e il gran
Federico, a cui ebbe egli l'onore
di dare alcune lezioni
di musica, fecene moltissima
stima. In Varsavia la cel.
Mad. Saint-Huberty, che quivi
cantò per la prima volta
un di lui dramma in musica,
volle da lui ricevere la
sua educazion teatrale, e ne
divenne poi così rinomata
in Francia. Lemoyne è  il
solo compositore francese di
cui le opere siansi sostenute
accanto a quelle del Piccini,
del Gluck, del Sacchini, che
furono i rigeneratori del teatro
lirico de' francesi. Egli
morì in Parigi nel dicembre
del 1796. <i>Gabriele Lemoyne</i>
di lui figliuolo nato in Berlino
nel 1772, è un celebre
sonatore di forte-piano attualmente
in Parigi, dove
vi ha di lui impresse più
sonate, e romanzi per quest'instromento.
</p>

<p>
<span class="smcap">Leo</span> (Leonardo), nato in
Napoli nel 1694, divide con
lo Scarlatti, col Pergolesi, e
alcuni altri suoi contemporanei
la gloria di aver fatto levare
tant'alto in tutta l'Europa
la scuola di Napoli per
la musica teatrale. <i>Tra i primi
autori di sì felice rivoluzione</i>,
dice Arteaga, <i>debbono
annoverarsi Alessandro
Scarlatti, e Leonardo Leo,
nelle composizioni de' quali
incominciarono le arie a vestirsi
di convenevol grazia, e
melodia, e fornite si veggono
d'accompagnamenti più copiosi
e brillanti: Il loro andamento
<span class="pagenum"><a name="Page_19" id="Page_19"></a>[19]</span>
è più spiritoso, è
più vivo che non soleva essere
per lo passato: donde spicca
maggiormente il divario
tra il recitativo, e il canto
propriamente detto. Le note
però, e gli ornamenti sono
distribuiti con sobrietà in maniera,
che senza toglier niente
alla vaghezza dell'aria,
non rimane questa sfigurata
dal soperchio ingombro</i> (t. 2).
Leo fu per più anni maestro
del Conservatorio della
Pietà, dove ebbe per discepoli
Trajetta, Jommelli, Caffaro
e moltissimi altri celebri
compositori del secolo
18º, che quali novelli prodigj
ammirar si fecero da tutta
l'Europa. Comechè il genio
di questo grande artista
lo portasse per preferenza
alle composizioni nobili, e
patetiche, ebbe anche del
successo nelle opere buffe,
e tra le di lui opere in questo
genere si distingue quella
che aveva per titolo: <i>Il
cioè</i>. Erane il soggetto un
uomo, il cui abitual ghiribizzo
era di aggiungere un
<i>cioè</i> a tutto quel che diceva,
e per volere spiegar tutto,
ne diveniva più oscuro.
Egli scrisse ancora molta eccellente
musica per chiesa.
Il distintivo carattere di questo
gran maestro era <i>il grandioso</i>,
<i>il sublime</i>. Cotesta qualità
eminentemente riluce nel
suo <i>Miserere</i>, ove si ammira
una scienza profonda del contrappunto,
una nobiltà, e
chiarezza di stile, l'arte di
condurre con naturalezza ed
abilità insieme le imitazioni,
e le modulazioni, che danno
alla scuola di Napoli una
distinta maggioranza su tutte
le altre scuole di musica.
Leo aveva somma diligenza
nel far eseguire la sua musica.
Dicesi che dovendo far sentire
questo suo <i>Miserere</i> nella
settimana santa, cominciavane
i concerti nel mercordì
delle ceneri, e proseguiva
così tutt'i giorni colla
massima attenzione sino
al termine stabilito. Egli
morì immaturamente di apoplesia
nel 1745, di sua età
51. Mio padre, ch'ebbe la
sorte di averlo avuto per
maestro, raccontava che egli
era stato trovato morto una
mattina sul suo cembalo, e
<span class="pagenum"><a name="Page_20" id="Page_20"></a>[20]</span>
che fu incredibile il lutto di
tutto il conservatorio alla
nuova di sua morte: che egli
non lasciava mai di portare
al dito un anello d'ingente
somma statogli regalato
dall'imperatrice delle
Russie, e che era di bella
figura, e di nobil portamento.
</p>

<p>
<span class="smcap">Leona</span>, cortigiana ateniese,
celebre per la grande
sua abilità sulla lira e nel
canto, e famosa ancora per
i suoi intrighi con due giovani
uniti insieme colla più
tenera amicizia, Armodio e
Aristogitone. Congiurarono
costoro contro Ippia ed Ipparco
tiranni d'Atene, e figli
di Pisistrato; Leona benchè
al fatto del secreto de'
suoi amanti preferì la morte
alla viltà di tradirli: temendo
di non poter resistere a'
tormenti della tortura, ella
medesima fece in pezzi coi
denti la sua lingua, perchè
si togliesse infino la possibilità
di dire alcuna cosa contro
i suoi amici. Gli Ateniesi,
ricuperata appena la libertà,
resero sommi onori
alla memoria di tutti e tre,
innalzaron a' due giovani delle
statue sulla pubblica piazza:
e per evitare al tempo
stesso il rimprovero di avere
eretto un pubblico monumento
ad una cortigiana,
scolpir fecero per allusione,
al di lei nome una lionessa
senza lingua (<i>Plin. l. 34</i>).
Conservasi questa tuttora sulla
porta dell'arsenal di Venezia,
dove è stata trasferita
da Atene.
</p>

<p>
<span class="smcap">Lepileur</span> d'Apligny, nel
1779 pubblicò in Parigi <i>Traité
sur la musique et sur les
moyens d'en perfectionner l'expression</i>.
Quest'opera è ben
scritta, ma piena di viste
superficiali.
</p>

<p>
<span class="smcap">Leprince</span> (Mr.), morto
nel 1781, era, non che
eccellente pittore, ma eziandio
un piacevolissimo musico.
Sonava molto ben di
violino: essendosi imbarcato
in Olanda per andare in
Pietroburgo, un corsare inglese
venne ad attaccare il
vascello, che fu costretto a
rendersi prigioniero. Leprince
prese allora il suo
violino, e cominciò a sonarlo
con la più gran disinvoltura
<span class="pagenum"><a name="Page_21" id="Page_21"></a>[21]</span>
del mondo. I corsari
sbalorditi sospesero il saccheggio,
e gli restituirono
tutte le sue robe; nello stesso
tempo lo pregarono di
farli ballare, e di accompagnar
col suono la loro danza.
Fortunatamente per gli
altri passaggieri, la presa fu
dichiarata nulla nel primo
porto.
</p>

<p>
<span class="smcap">Lesueur</span> (Giov. Franc.),
nato a Ponthieu di un'antica
e distinta famiglia circa
1766, fece i primi suoi studj
di musica in Amiens,
ed entrò poco dopo nel collegio
di quella città per terminare
il suo corso di lingue
antiche, e di filosofia. Egli
è stato maestro di cappella
di molte cattedrali della Francia
e precisamente di quella di
Parigi, per la quale ha composto
un gran numero di messe,
di oratorj e di mottetti.
I straordinarj successi che la
sua musica ha ottenuti in
quella metropoli, e gli elogj,
che se ne sono pubblicati
ne' giornali da Piccini,
Sacchini, Philidor e Gretry,
han posto M. Lesueur da
trent'anni in quà nel primo
rango de' compositori di Europa.
<i>Io non conosco in Italia</i>,
diceva di lui il Sacchini
circa 1785, <i>che due
maestri di cappella che possono
uguagliarlo</i>. M. Lesueur
era allora assai giovane. Paesiello
nel 1805 gli scrisse una
lettera molto onorevole,
congratulandosi seco del buon
successo della sua musica sul
dramma <i>les Bardes</i>. In occasione
di questa musica sono
stati tutti d'accordo gli
intendenti nell'asserire che
il sublime e 'l grande sono il
carattere della medesima scritta
colla semplicità e il gran
gusto dell'antico. Quì il
compositore si propose di
rinnovare le impressioni, che
i suoi uditori hanno provato
nella lettura delle opere d'<i>Ossian</i>;
e la stranezza medesima
della sua melodia produsse
l'effetto che dovevasene
attendere. <i>La morte di
Adamo</i>, tragedia lirica in tre
atti, fu rappresentata nel
1809. S'intende benissimo
quanto un tal soggetto abbia
dovuto offrire delle difficoltà
a un compositore del
volgo. La sola musica adatta
<span class="pagenum"><a name="Page_22" id="Page_22"></a>[22]</span>
era <i>quella de' primi uomini</i>:
doveva respirare dunque
quel carattere di nativa
semplicità, da cui i nostri
costumi e la perfezion medesima
dell'arte vie più ci
discostano. Lesueur, che possiede
un genio musicale eminentemente
<i>Biblico</i>, trattò
questo soggetto d'una maniera
sublime, e stabilì per sempre
la sua riputazione. Questa
musica è semplice, energica
e solenne. La grandiosità
che Lesueur ha saputo
spargere in tutte le sue opere
per teatro e per chiesa,
gli ha meritato il favor
del governo, e l'onorevole
posto di successor di Paesiello.
Egli si è fatto conoscere
ancora come autore di più
scritti sulla musica. Nel 1787,
diè al pubblico, <i>Exposé d'une musique une, imitative, et particulière à chaque solennité</i>, in 8º. Tra i
diversi elogj accordati a quest'importante
opera, quello
<i>del conte de Lacépède</i>, gran
scrittore, e gran compositore
insieme, è certo di gran peso
agli occhi de' lettori. <i>M.
Lesueur non si è contentato</i>
(scriveva nel 1787 M. de Lacépède)
<i>di dare una forma
drammatica alla musica di
chiesa componendola di quadri
sempre analoghi alle cerimonie
della religione: ha
voluto in oltre (e questa è
un'idea molto bella e tutta
nuova), che presentasse un
particolar carattere alla solennità
per la quale sarebbe
composta; per giungervi,
egli ha ideato di situare ne'
differenti pezzi della sua musica,
la dipintura delle diverse
circostanze della Storia
sacra richiamate alla memoria
da ciascuna particolare
festività. Conoscendo
in oltre, che se i quadri offerti
della musica rappresentano
con forza i diversi
sentimenti, ed eziandio i differenti
loro ombreggiamenti,
mancano sempre della
precisione necessaria perchè
si possano, senza un soccorso
straniero, riconoscer tutte
le intenzioni del compositore,
egli ha creduto dover
far sentire assai spesso
le arie sacre, che dopo
gran tempo unite a delle
parole note abbastanza, hanno
<span class="pagenum"><a name="Page_23" id="Page_23"></a>[23]</span>
acquistato, per così dire,
una determinata espressione,
e fissar possono i significati
vaghi a rischiarar
le intenzioni oscure. Ecco il
piano di M. Lesueur.</i> (<i>Poétique
de la musiq.</i>) Vi ha
oltracciò di questo eruditissimo
artista: <i>Notice sur la Melopée, la Rhythmopée, et les grandes caractères de la musique ancienne</i>, impressa
nella traduzione di Anacreonte
di M. Gail. Molti scrittori
periodici, fra quali M.
Ginguené, l'han trovata dottissima,
e adatta a spargere
una nuova luce sulla storia,
ancora molto oscura, della
musica de' Greci. Nel 1802
M. Lesueur pubblicò una <i>Lettera
al suo amico M. Guillard</i>,
divisa in sei parti. I
compositori vi trovano dell'eccellenti
vedute intorno all'arte,
e particolarmente sulla
musica scenica: ha gran
tempo ch'egli prepara una
più lunga opera col titolo:
<i>Traité général sur le caractère méthodique de la musique théâtrale et imitative</i>.
</p>

<p><a id="tn23"></a>
<span class="smcap">Levens</span> (Carlo), compositore e
maestro di Bordeaux, ha dato
al pubblico: <i>Abrégé des règles de l'harmonie, pour apprendre la composition</i>, 1743
in 4º. Quest'opera è divisa
in due parti: la prima riguarda
<i>la composizione</i>; l'altra
offre <i>un nuovo sistema
di suoni</i>, ma non ha avuto
il merito di far fortuna.
</p>

<p><a id="li"></a>
<span class="smcap bigword">Liberati</span> (Antimo), da
Foligno, cantore della cappella
pontificia, ed organista
della SS. Trinità de' Pellegrini,
maestro di cappella
finalmente di S. Maria dell'anima
della nazione Teutonica
in Roma, viveva nell'ultima
medietà del sec. 17º. Nel
1784, pubblicò <i>Lettera in riposta
ad una del Sig. Ovidio
Persapegi</i>, che chiesto gli aveva
il suo parere intorno a cinque
candidati, che aspiravano
al posto di maestro di cappella
in una chiesa di Milano. Questa
lettera contiene moltissime
osservazioni sulla musica che
fecero allora gran sensazione.
Si ha in oltre di Liberati
<i>Epitome della musica</i>, eccellente
manoscritto della Biblioteca
Chigi.
<span class="pagenum"><a name="Page_24" id="Page_24"></a>[24]</span>
</p>

<p>
<span class="smcap">Lichtenthal</span> (Pietro), dottore
di medicina tedesco, ma
stabilito in Italia dove fece
i suoi studj in questa facoltà
sotto il cel. D. Frank.
Gli si dee un eccellente libro,
che cinque anni prima
da lui pubblicato in sua lingua
fu applaudito in Germania,
e quindi alle istanze di
alcuni celebri professori di
medicina in Italia, da lui stesso
in questa lingua tradotto
ed accresciuto fu stampato in
Milano nel 1811, con questo
titolo: <i>Trattato dell'influenza
della musica sul corpo
umano, e del suo uso in
certe malattie</i>, in 8º. L'introduzione
è il vero <i>Si quæris
miracula</i> della musica, benchè
dichiari l'autore di essere
<i>ben avverso dall'introdurre
chimere nell'arte medica</i>.
I soggetti su cui egli
si versa, sono: 1. <i>Analisi storica
e ragionata dell'effetto
della musica sull'uomo sano,
con alcune osservazioni
sopra certi animali.</i> 2. <i>Prospetto
istorico di tutti gli esperimenti
empirici che si fecero
nella medicina sino dagli
antichissimi tempi.</i> 3. <i>Ragionamento
come si debba considerare
l'effetto della musica.</i>
4. <i>Quali sono le malattie
in cui possiamo prometterci
un buon uso della musica.</i>
5. <i>Quando si abbia a far uso
d'una musica dolce e d'una
musica strepitosa.</i> 6. <i>Finalmente
alcuni cenni sul modo
d'intendere una buona musica.</i>
Noi rapporteremo alcune
di lui riflessioni, il che
non sarà discaro a' lettori.
Nella caratteristica, ch'egli
dà di varie specie di musica,
ecco com'egli parla di quella
di chiesa. <i>Egli è senz'altro
la specie più sublime di
musica. Il suo oggetto è un
ideale che porta l'impronta
della divinità e della virtù,
emanazione di quella. La sua
tendenza è di concentrare i
sentimenti diversi in un solo,
cioè la divozione.</i> Nella Caratteristica
delle voci cantanti
egli avverte da prima, che
<i>generalmente ogni voce, se
tiene le ottave di mezzo fa
più bell'effetto di quelle che
cantano colle ottave alte o
basse. Che il Soprano d'un
castrato lusinga soltanto l'orecchio
le prime volte che
<span class="pagenum"><a name="Page_25" id="Page_25"></a>[25]</span>
viene ascoltato, ma non giunge
sino al cuore, quando anche
il cantore eunuco fosse
eccellente. Che il Soprano
di una donna o ragazza formata
è pieno di sentimento
e produce un grand'effetto:
che il Soprano di un ragazzo
corista è raramente di molto
effetto.</i> Che il contralto
<i>d'una donna è espressivo e
virile, e invade perfettamente
l'animo degli ascoltanti. Il
Contralto d'un ragazzo è alquanto
più da riputarsi che
il soprano di esso.</i> Ma tra
gli uomini non c'è voce
più bella del tenore. <i>Essa
è la pittrice vera di tutte
la passioni: i suoi quadri
portano il sigillo della verità.
Il tenore è pieno di forza,
e il suo effetto è grandissimo.</i>
Un'altra voce degli
uomini è il Basso: <i>il suo
carattere è grande, sublime,
solenne e pieno di serietà.
Ciò ch'egli ha di terribile e
di ardito sembra non produrre
un effetto sulle anime deboli.</i>
Nella caratteristica degli
stromenti, <i>il clarinetto</i>, egli
dice, <i>è il più bello stromento
da fiato, e merita senz'altro
il primo ordine nella musica
istromentale. Egli corrisponde
nel suo ambito a tutte
le bellezze d'un pezzo musicale.
Il suo respiro è molle,
pieno di forza, tenero e
soave. Il suo tuono non è
quel grido penetrante ch'è l'anima
dell'oboè, ma un sentimento
diffuso in amore, il
tuono de' cuori sensibili trasportati.</i>
Il Corno di bassetto
<i>è assai vicino alla dolcezza
del clarinetto, se non che
ha un tuono alquanto malinconico.</i>
Ne' corni di caccia
<i>i tuoni escono dolci e teneri,
e danno la più bella
ombra a' quadri musicali: eccellente
è l'effetto de' quartetti
per 4 corni di caccia,
composti dal Sig. Belloli.</i>
I meriti del fagotto <i>distano
poco da quelli del clarinetto:
ambidue ci dipingono gli
effetti teneri.</i> Il flauto <i>ha
un tuono ingenuo e di natura
incorrotta e campestre. Diviene
solo d'incarico ove si sente
troppo sovente.</i> Gli oboè <i>hanno
un tuono molto penetrante e
non durevole. I soli abilissimi
oboisti possono rendere questo
stromento veramente grato a
<span class="pagenum"><a name="Page_26" id="Page_26"></a>[26]</span>
chi lo sente.</i> (Qui in Palermo
ne abbiamo un esempio
nel Sig. <i>Cukel</i>, sonator
di oboè di una singolare dolcezza
ed agilità). I tromboni
<i>stromenti antichissimi giungono
a un più gran fine. Esprimono
il sublime, il grande,
il solenne, fanno alzare
dalle loro tombe gli spiriti,
e parlare co' vivi. Maraviglioso
è il loro effetto ne'
cori.</i> Le trombe <i>hanno un
suono eroico, guerriero ed esultante.
Un organo tenero
spesse volte non lo sopporta.
Mozart aveva nella sua gioventù
un'antipatìa contro questo
stromento, e una volta
cadde per esso in convulsioni.</i>
Il violoncello <i>agguaglia
co' suoi pregi que' del fagotto.
Ha un tuono assai dolce,
che s'accorda per lo più
col tenore: il suo effetto riesce
grande s'egli passi a vicenda
dalla voce di basso a
quella di tenore e di soprano.</i>
(Noi possiamo vantarci
in Palermo, d'avere un sonatore
di quest'istromento,
che gareggiar può co' più celebri
di tutta Europa. Egli
è il Sig. Massettina, che ha
formati molti bravi allievi,
e che al suo gran talento e
scienza musicale unisce una
vera pietà e singolare modestia).
La viola <i>fa il contralto,
e corrobora il basso
della musica istromentale,
il suo effetto non è dissimile
da quello del violoncello,
e fa la transizione ai violini.</i>
Il violino <i>fa il soprano
della musica strumentale; e
un buon sonatore produce con
esso un ottimo effetto.</i> Nel
Pianoforte <i>tutto è melodia
e armonia; se non ch'esige
sempre un contrappuntista capace
onde comunicargli quella
maestà, che dee corrispondere
a tutto quel grande e
bellissimo effetto che può produrre.
Quest'istromento è amico
dell'uomo in qualsivoglia
circostanza delle passioni
umane, e la sua efficacia
è riconosciuta.</i> Il contrabbasso
<i>regge tutto il carico
dell'armonia, parla con arditezza,
e scuote fortemente
nell'unisono col suo organo
strepitoso, ec.</i> Intorno al diverso
gusto de' tedeschi e degli
italiani: <i>Abbiamo</i> egli dice,
<i>nelle grandi città di Germania,
<span class="pagenum"><a name="Page_27" id="Page_27"></a>[27]</span>
quasi in ogni casa,
quartetti, concerti ec.: perchè
sì poca musica vocale? Io
dubito esserne questo il motivo:
1.º perchè si manca in
Germania di buoni poeti d'opera.
2.º perchè la lingua
tedesca non è troppo favorevole.
E però direi in Italia
esservi più musica vocale che
istromentale, perchè la lingua
arride sommamente, e
vi abbondano buoni poeti d'opera.</i>
I suoi cenni sul modo
d'intendere una buona
musica sono veramente
di un ottimo amatore di
quest'arte, e filosofo insieme,
e possono leggersi con
profitto.
</p>

<p><a id="tn27"></a>
<span class="smcap">Lingke</span> (Giorgio-Federico),
consigliere del re di
Polonia, fecesi ricevere nel
1742 nella società di musica
di Mitzler, alla quale
presentò egli nel 1744, un
quadro degli intervalli, che
fu adottato dalla società.
Nel 1766, pubblicò <i>Die sætze</i>,
ec. cioè <i>Teoremi degli
assiomi musicali</i>. Nel 1779
pubblicò in Lipsia una seconda
opera: <i>Kurze</i> ec. cioè
<i>Istruzione di musica, nella
quale si dà a conoscere
l'affinità di tutte le scale
de' tuoni, e i principj dell'armonia
proprj a ciascuna
di loro, con esempj</i>. Lingke
nel 1790 viveva a Weissenfels.
</p>

<p>
<span class="smcap">Linguet</span> (Simone Nic. Arrigo),
nato a Rheims nel 1736,
scrittore rinomatissimo di più
opere, dopo lunghi viaggi
ed esilj, dopo infinite fatiche
letterarie fu dal tribunale
rivoluzionario condannato
a morte a 27 giugno
del 1794 in età di 58 anni,
ch'egli soffrì con coraggio,
per avere lodati ne' suoi scritti
l'imperatore e il re d'Inghilterra.
Delle sue opere non
faremo menzione, che di
quella che ha per titolo:
<i>Journal politique et littéraire
depuis 1774 jusqu'en 1778</i>,
dove vi ha più articoli intorno
alla musica, e dell'<i>Histoire
du siècle d'Alexandre</i>,
la cui prima edizione
è d'Amsterdam in 8.º 1762.
L'autore, benchè allora assai
giovane, scelse quest'epoca
interessante dello spirito
umano per presentare da filosofo,
da critico, da storico
<span class="pagenum"><a name="Page_28" id="Page_28"></a>[28]</span>
il governo, i costumi, gli
usi, le arti degli antichi popoli
dell'Asia e de' Greci:
questo soggetto forma l'ultima
parte dell'opera. Egli
vi tratta eziandio <i>dello stato
della musica in quell'epoca</i>:
spiega gli effetti maravigliosi
che le attribuiscono
gli antichi, e particolarmente
ciò che dissero dell'efficacia
di essa per formare
i costumi ed inspirare la virtù.
Sostiene in oltre, che
quest'arte tra le mani de' Greci
giunse al più alto grado
della perfezione, e merita di
esser paragonata alla nostra,
per il che vien egli immeritamente
censurato in un giornale
letterario di Berna del
1763.
</p>

<p>
<span class="smcap">Lippio</span>, professore in Vittemberga,
ove pubblicò nel
1610 <i>Dissertatio de musicâ</i>,
che secondo il Lichtenthal
merita di esser letta.
</p>

<p>
<span class="smcap">Lirou</span> (Giov. Franc. Espic;
cav. de), passionato amatore
di poesia e di musica,
nacque nel 1740. Egli
pubblicò in Parigi nel 1785
un'opera col titolo <i>Système
de l'harmonie</i>, in 8vo,
che è piuttosto un problema,
di cui dar ne pretende la soluzione.
Quest'opera è molto
oscura, anche per le persone
dell'arte, quando se
ne vogliono applicare i principj
alla pratica. L'autore
medesimo ne conveniva, e
proponevasi di darne le necessarie
spiegazioni per renderla
chiara e facile, e nel
tempo stesso di fondare una
cattedra per ispiegarla a un
certo numero d'allievi. <i>Possiamo
assicurare</i>, dice M.
Fayolle, <i>che avendo ricevuto
da lui alcune lezioni d'armonia,
niuno certamente ragionava
sulla musica con maggiore
chiarezza, eleganza e
precisione della sua: veniva
ascoltato per ore intiere senza
farci accorgere, e senza
che se n'accorgesse egli stesso,
che si affaticava alquanto.</i>
M. de Lirou, profondamente
versato nella scienza
dell'armonia, si era dato
alla composizione: in società
col cel. Piccini compose
la musica di <i>Diana ed
Endimione</i>, che fu eseguita
con successo nel 1784;
vi sono in oltre più scene
<span class="pagenum"><a name="Page_29" id="Page_29"></a>[29]</span>
liriche di cui ha fatto la musica
e le parole, e de' canoni
d'ogni specie. Egli è
morto in Parigi di podagra
nel 1806.
</p>

<p><a id="lo"></a>
<span class="smcap bigword">Locatelli</span> (Pietro) da
Bergamo; sin da fanciullo fu
mandato in Roma, e prese
lezioni di violino dal gran
Corelli. Dopo aver molto viaggiato,
ritirossi in Olanda, e
stabilì un pubblico concerto
in Amsterdam, egli impiegava
il suo tempo nell'insegnare
altrui la musica, e nel
comporre. Alla sua morte
quivi giunta nel 1764, la
società degli amatori d'Amsterdam
prese il lutto. Egli
era un fecondissimo compositore,
e un abile violinista,
<i>de' cui scritti la miglior parte
ancor si studia e si loda</i>,
dice il conte di S. Raffaele;
<i>i lunghi e difficilissimi capricci,
onde egli ha deformato
i suoi concerti, intendendo
però d'abbellirli, sono
scogli famosi per mille naufragi.
Sembra che in quest'opera
abbia l'autore pensato
a raunar tutto ciò che può
screditar chi suona e nojar chi
ascolta. Una difficoltà incalza
l'altra, e un rompicollo
s'accavalla a un rompicollo.
Talchè per quanti s'ostinino
a volerne venir a capo,
tutti si trovan per via
colle ali</i> d'Icaro, <i>e sul carro</i>
di Fetonte. <i>E sarebbe pur
bene che si smarrissero queste
mattezze; affinchè la posterità
stuonatrice, che certo
sarà numerosa, non possa recare
ai nostri nipoti la stessa
insoffribil molestia, che
ci recano i non puochi stuonatori
presenti. Ben altro è
il pregio delle dotte e bellissime
sonate a solo di questo
autore. Qui si trova la
maschia ed esatta armonia,
senza la stitichezza del gusto
antico; qui l'impensate
modulazioni senza stento e
senza stravaganze; quì la novità
delle idee, la sublimità
de' concetti, la naturalezza
del canto. Dall'ingegnosa</i>
Follia Corelliana <i>attinse egli
il pensier felicissimo delle</i> sì
varie e sì dilettevoli sue Variazioni;
<i>come altresì dai brevi</i>
Adagi del maestro <i>apprese
l'arte di distendere que'
<span class="pagenum"><a name="Page_30" id="Page_30"></a>[30]</span>
maestosi suoi</i> Gravi, <i>i quali
benchè lunghissimi pur non
annojano. Tanto è grandioso
lo stile, flebile il canto,
squisito l'artificio, con cui
sono orditi e tessuti. Laonde
a buona equità si può dare
al</i> Locatelli <i>il vanto d'essere
stato</i> il più erudito e rinomato
discepolo della scuola
d'Arcangelo Corelli. (<i>Letter.
su l'Arte del suono</i>).
</p>

<p>
<span class="smcap">Lock</span> (Matthew), cantore
della cattedrale d'Exeter,
e buon compositore del sec.
17º, ha scritto le seguenti opere:
<i>Modern church music</i>
ec. cioè <i>La moderna musica
di chiesa; criticata e fermata
ne' suoi progressi avanti il
regno di S. M.</i>, 1666; <i>An
essay</i> ec., cioè: <i>Saggio su i
progressi che ha fatti la musica
con levar via la difficoltà
delle diverse chiavi e con
riunire sotto un carattere universale,
ogni sorta di musica</i>,
ec. 1672.
</p>

<p>
<span class="smcap">Lockmann</span> (John), della
società d'Apollo che esisteva
in Londra verso la medietà
dello scorso secolo. Al
suo dramma intitolato <i>Rosalinda</i>
posto in musica dal maestro
Smith nel 1740, precede
un di lui <i>Discorso sull'origine
e i progressi dell'Opera
e della Musica</i>, in 4.º
in lingua inglese, di cui può
leggersene un estratto nella
<i>Biblioth. Britannique</i>. Questo
Discorso è scritto con
giudizio, con erudizione e
con gusto: noi non ne rapporteremo
che un grazioso
aneddoto, che Lockmann dice
essergli stato narrato da
Smith ocular testimonio.
“Si tratta d'un <a id="tn30"></a>piccione del
colombajo di M. Lee del contado
di Chesh. Aveva costui
una figliuola, che sonava bene
il cembalo. Il colombajo
non era distante dall'appartamento,
dov'era quell'istromento.
Essa suonava diverse
arie, e tra le altre quella
di <i>Spera si</i> nell'Ottone di
<i>Hendel</i>. Quest'era l'aria favorita
del piccione: dachè la
sentiva, volava dal colombajo
alla finestra: quivi a suo modo
esprimeva le più aggradevoli
commozioni: ed al momento
che più non si suonava
la sua aria, volava altrove.
Questo ghiribizzo dinotato
per lo <i>Spera si</i> piacque
<span class="pagenum"><a name="Page_31" id="Page_31"></a>[31]</span>
tanto alla giovinetta musica,
che non volle chiamar
più con altro nome quest'aria,
che <i>l'aria del piccione</i>,
e la copiò sotto questo
titolo nel suo libro de' pezzi
scelti di musica.” Un
tal fatto conferma quel che
già diceva Aristotele: <i>Belluina
etiam animantia, melodiis
accentuque congruo oblectantur</i>.
(<i>De nat. anim.</i>)
</p>

<p>
<span class="smcap">Loehlein</span> (Giorgio-Simone),
maestro di cappella a
Danzica, all'età di 16 anni
fu arrollato nelle truppe del
re di Prussia, e tra le altre
campagne fu egli alla battaglia
di Collin, dove restò
sul campo in mezzo ai morti.
I vincitori Austriaci trovato
avendogli alcuni segni di vita,
lo trasportarono nell'ospedale,
e dopo alcun tempo
guarito tornò in sua patria,
dove la sua famiglia era
ancora in lutto. Nel 1760,
portossi a Jena col disegno
di farvi i suoi studj. La sua
grand'abilità sull'arpa gli acquistò
molte conoscenze, e
diegli ingresso nelle migliori
famiglie. Sin d'allora applicossi
alla musica con sì
gran zelo, che nel 1761 ottenne
il posto di direttore di
musica in luogo di Wolff,
che divenne maestro di cappella
a Weimar. Passò quindi
in Lipsia, dove fu ricevuto
nel gran concerto, ed
un altro particolare ne stabilì
egli composto per la più
parte de' suoi allievi, in ambidue
suonava egli ogni sorta
di stromenti, senza eccettuarne
quelli da fiato, e vi
faceva eseguire le sue composizioni
che imprimeva egli
stesso ad acqua-forte. Nel 1779
fu chiamato a Danzica come
maestro di cappella, ma non
confacendosi il clima colla sua
delicata salute, vi morì sul
principio del 1782, in età
di 55 anni. Abbiamo di lui
alcune opere di teoria pubblicate
in Lipsia: I. <i>Klavierschule</i>
ec. cioè <i>Scuola di cembalo,
o breve e ragionata istruzione
sull'armonia, e la
melodia, spiegata con esempj</i>,
1765 in 4º. II. <i>Scuola
di cembalo, vol. 2, nel quale
s'insegna l'accompagnamento
del basso non cifrato,
e le altre armonie omesse nel
primo, vi si ha aggiunto un
<span class="pagenum"><a name="Page_32" id="Page_32"></a>[32]</span>
trattato del recitativo</i>, 1781,
in 4º. III. <i>Anweisung ec. ossia:
Elementi di violino: spiegati
con esempj e con 24 duo</i>,
Lipsia 1774.
</p>

<p>
<span class="smcap">Loen</span> (Giov. Mich. de)
di Francfort, dotato dalla
natura de' più rari talenti, ebbe
in oltre la fortuna di avere
un'eccellente educazione: fece
i suoi studj nell'università
di Marbourg, e studiò
quindi le belle lettere ed insieme
la musica a Halle. Egli
morì nel 1776. Di molte
sue opere sulla teologia
e la politica, una ve ne ha
che abbia rapporto alla musica
nel 4º vol. delle sue Opere
diverse.
</p>

<p>
<span class="smcap">Loescher</span> (Gasp.), dottore
nell'università di Vittemberga
morto nel 1718, dove
pubblicò una Dissertazione
col titolo: <i>De Saule per musicam
curato</i> in 4º, 1688, citata
da Lichtenthal, p. 82, e
da Walther.
</p>

<p>
<span class="smcap">Logroscino</span> (Niccolò), celebre
compositore napoletano
specialmente di opere buffe,
a cui deesi sovra tutto l'invenzione
de' <i>finali.</i> Egli fu
il primo maestro di contrappunto
nel <i>Conservatorio de'
figliuoli dispersi</i> in Palermo
dopo il 1747, e vi fece de'
buoni allievi, tra' quali molto
si distinsero il <i>Muratori</i>,
e il <i>Vermiglio</i>, che gli succedettero
in quel posto. I
primi saggi nel genere burlesco
debbonsi a <i>Leo</i>, a Pergolesi
e al Sassone, ma “<i>Logroscino</i>
genio originale e fecondo,
loro contemporaneo,
diè la vera idea di ciò che
poteva divenire questa specie
di dramma. Fu egli il
primo che pensò di terminar
ciascun atto con un pezzo,
in cui il motivo, proposto
da prima da una sola voce,
si sviluppi in appresso a due,
a tre, a quattro, continovamente
interrotto da nuovi
canti, ridotto continovamente
sotto tutte le forme
della melodia e dell'armonia,
finalmente col divenir
la materia di un coro del più
grand'effetto.” (<i>Framery,
art. Bouffon, dans l'Encycl.
method.</i>) Logroscino morì
in Napoli circa 1760.
</p>

<p>
<span class="smcap">Lolli</span> (Antonio), da Bergamo,
celebre violinista morto
in Palermo nel 1802, e quivi
<span class="pagenum"><a name="Page_33" id="Page_33"></a>[33]</span>
onorevolmente sepolto
nella chiesa de' Padri Capuccini
fuori la Città. M. Fayolle
lo dice per errore morto
in Napoli nel 1794. Lolli fu
dapprima maestro di concerti
del duca di Wurtemberg
sino al 1773: passò quindi
in Russia, ove eccitò talmente
l'ammirazione di Caterina
II, che donogli un arco,
sul quale aveva ella medesima
scritto di sua mano in
francese: <i>Archet fait par Catherine
II pour l'incomparable
Lolli.</i> Nel 1785, fece
egli un viaggio in Inghilterra
ed in Spagna. Venne quindi
in Francia, e dopo il
1789 ritirossi in Italia godendo
delle ricche pensioni della
Moscovia e di Napoli:
passò gl'ultimi anni di sua
vita nel ritiro in Palermo;
<i>io non voglio più sonare,</i> egli
diceva, <i>che per le teste coronate</i>.
La destrezza, che egli aveva
acquistata sul suo stromento,
era del tutto sorprendente:
egli saliva più al di là
di qualunque altro suonatore;
i suoi capricci talmente
lo trasportavano negli <i>a solo</i>,
che il più esercitato accompagnatore
poteva appena
seguirlo: egli medesimo
non poteva accompagnare il
canto, perchè difficilmente
andava in misura. La prima
volta che Lolli fecesi sentire
in un suo concerto sul
teatro di Palermo nel 1793,
mi sovviene d'aver inteso
sgridar in pubblico il Sig.
Blasco primo violino dell'orchestra,
che non aveva uguale
nell'arte di dirigerla,
perchè non si erano trovati
insieme in misura, ma lo sbaglio
era piuttosto del Lolli,
che affrettava sempre il tempo,
ed andava avanti. Essendo
stato pregato un giorno
di sonar un <i>adagio,</i> ricusò
di farlo: <i>Io son di Bergamo</i>,
ei soggiunse, <i>i cittadini
di questo paese son
troppo matti per poter sonare
l'adagio.</i> “Lolli che aveva
delle ragioni per non
amare gli adagio, dice <i>M. de
Ginguené</i>, raccorciolli assai
ne' suoi concerti, e vi mise
in oltre sì poca espressione
e melodia che di raro diè da
lagnarsi della loro breve durata,
anzichè fè riguardarli
come una sorta di riposo e
<span class="pagenum"><a name="Page_34" id="Page_34"></a>[34]</span>
di transizione di un allegro
all'altro.” (<i>Encycl. method.
art. Concerto</i>).
</p>

<p>
<span class="smcap">Lorente</span> (Andrea). Spagnuolo,
scrittore didattico
del sec. 17º, pubblicò nel 1672,
<i>El porqué de la musica, canto
llano, canto de organo,
contrapunto, y composicion</i>,
Alcalà in fol. La grandezza
del volume non bastò a difender
dall'oblio totale l'autore
e l'opera, sorte ordinaria
dei libri men che mediocri.
</p>

<p>
<span class="smcap">Lotti</span> (Antonio), capo
della scuola veneziana, e
maestro di cappella in San
Marco di Venezia, godeva
d'una gran riputazione sulla
fine del secolo 17º. Egli
aveva delle profonde cognizioni
dell'armonia, che lo
resero superiore a tutti gli
altri compositori del suo tempo.
Il <i>Sassone</i>, che lo conobbe
in Venezia nel 1727
lo scelse per suo modello:
un dì, ch'egli era presente
all'esecuzione di un'opera
di Lotti, <i>Qual espressione!</i>
egli esclamò, <i>quale varietà!
e nel tempo stesso quale precisione
d'idee!</i> Il dot. Burney
parla con trasporto dell'impressione
da lui risentita
nell'ascoltare in Venezia una
messa di questo gran maestro.
Gl'Italiani rendongli
testimonianza, ch'egli univa
all'arte ed alla regolarità
degli antichi, tutte le grazie,
l'abbondanza e 'l brio
de' compositori moderni. Può
giudicarsi del successo ch'egli
ebbe come compositore
di teatro, dalla sola circostanza
che dal 1683 sino al
1718 scrisse sempre per lo
stesso teatro di Venezia. Chiamato
a Dresda scrisse quivi
la musica di un Dramma per
le nozze del principe <a id="tn34"></a>elettore
di Sassonia nel 1718, e
tornò l'anno di appresso in
sua patria. Walther cita con
elogio i di lui madrigali, ed
in Lipsia si conserva un suo
eccellente <i>Miserere</i> a 4 voci
e 4 stromenti.
</p>

<p>
<span class="smcap">Loulié</span> (Mr.). Nelle memorie
dell'Accademia delle
Scienze an. 1701 si trova
di lui una scala per gradi,
ossia regola divisa in più
parti per misurare la durata
de' suoni, per determinare i
loro diversi valori, e sino i
<span class="pagenum"><a name="Page_35" id="Page_35"></a>[35]</span>
rapporti de' loro intervalli,
con de' calcoli per il temperamento!
(<i>V. Rouss. Dictionn.
art. Temperam.</i>).
</p>

<p><a id="lu"></a>
<span class="smcap bigword">Lucchesi</span> (Andrea), nato
a Motta nel Friuli veneziano
nel 1741: ebbe per maestri
nell'arte della composizione,
<i>Cochi</i> napoletano per
lo stile di teatro, ed il P.
<i>Paolucci</i> allievo del <i>Martini</i>
per lo stile di chiesa, e poi
<i>Seratelli</i>, maestro di cappella
del doge di Venezia.
Nel 1767, in occasione di
una gran festa che diè la
repubblica di Venezia al duca
di Wittemberga, che trovavasi
allora colà, Lucchesi
scrisse una Cantata per il
teatro di S. Benedetto, che
fu sommamente applaudita.
Scrisse ancora quivi più opere
buffe, ma nel 1771 essendosi
portato a Bonn,
con una compagnia di attori,
entrò tosto al servizio
dell'elettore di Colonia coll'onorario
di mille fiorini, e
dopo avere scritto molta musica
pel teatro e per la chiesa,
morì a Bonn nel 1810.
Per il Conservatorio <i>degli
Incurabili</i> di Venezia vi ha
di lui un vespro a due cori,
un oratorio, e un <i>Te
Deum</i>; una messa per la collegiale
di S. Lorenzo, una
di <i>Requiem</i> per l'esequie del
duca di Mont'allegro ambasciadore
di Spagna in Venezia,
e più messe e mottetti
per la cappella di Bonn, oltre
più sinfonie, concerti e
sonate per cembalo.
</p>

<p>
<span class="smcap">Luciano</span> di Samosata nella
Siria, di povera famiglia,
fu destinato dal padre ad
apprendere da un suo zio l'arte
della scultura, ma alcuni
cattivi trattamenti ricevuti
da costui gliela fecero
abbandonare, e diessi interamente
allo studio delle
scienze. Egli fu uno de' genj
più brillanti dell'antichità, e
tutte le sue opere ridondano
delle grazie di un vero bello
spirito, tranne la sua irreligiosità
e la mordacità delle
sue satire. Dopo aver vissuto
lungamente in Atene,
e nell'Egitto, dicesi di esser
morto in età di 90 anni.
Nelle sue opere, che sono
in gran numero, trovansi
<span class="pagenum"><a name="Page_36" id="Page_36"></a>[36]</span>
molti passaggi sulla musica,
e specialmente in quella sulla
danza (<i>De saltatione</i>), e ne'
suoi <i>Dialoghi degli Dei</i> ec.
M. Fayolle nel suo articolo
mette ridicolosamente nel numero
de' libri musicali di
Luciano quello che è intitolato
<i>Harmonides</i>, ingannato
dal nome, quasichè dinotar
volesse che tratti d'armonia:
ma questo libro non è, che una
Lettera dedicatoria di tutte
le di lui opere ad un amico,
a cui dà il titolo d'<i>Harmonide</i>
per allusione ad
un altro dello stesso nome
discepolo del musico Timoteo.
Tale è l'inavvertenza
di questo autore, e la poca
esattezza del suo Dizionario.
Perchè non si creda che io
ne lo accusi a torto, ecco
le sue parole: <i>De divers écrits
de Lucien, nous ne citons
ici que ceux qui ont
rapport à la musique, tels
que ses Harmonides etc.</i> Luciano
fiorì nel secondo secolo
dell'era cristiana (<i>V.
Burdelot in vitâ Luciani ap.
Fabric.</i>).
</p>

<p>
<span class="smcap">Ludwig</span> (Giov. Adamo),
membro della Società economica
del Palatinato, morto
nel 1782 nell'immatura
età di 52 anni, ha lasciato
molti scritti sulla costruzione
degli organi; eccone i
titoli tradotti dal tedesco:
1. <i>Saggio sulle qualità necessarie
a un costruttore d'organi</i>,
1759 in 4º; 2. <i>Lettera
a M. Hoffmann primo
organista a Breslavia</i>, 1759;
3. <i>Difesa di M. Sorge contro
M. Marpurg</i>; 4. <i>Idee su
i grand'organi</i>; 5. <i>Ai detrattori
degli organi</i>, Erlange
1764, in 4º.
</p>

<p>
<span class="smcap">Lulli</span> (Giov. Batt.), nacque
in Firenze nel 1633, ma
trasportato in età di 14 anni
a Parigi, divenne mercè
il suo grandissimo ingegno,
onde avealo fornito la natura,
l'eroe riformatore della
musica francese. La prima
sua abilità, che lo rese celebre
in Francia, fu quella
di sonare il violino; prima
di lui ne' concerti di strumenti
solo uno di questi cantava,
gli altri non facevano
se non un semplice accompagnamento
a quello: Lulli
mise in movimento tutte le
parti, e creò il vero concerto.
<span class="pagenum"><a name="Page_37" id="Page_37"></a>[37]</span>
Nell'infanzia della musica
strumentale a lui deesi
l'invenzione opportunissima
all'oggetto di aprire con pompa
uno spettacolo teatrale,
cioè, la sinfonia, detta perciò
<i>ouverture</i> da' francesi; invenzione,
dice il <i>Carpani</i>,
“che restò per gran tempo
così priva d'imitatori, che
in Italia stessa pochissime
furono le sinfonie composte
per tal uso: una di Lulli
fu sonata contemporaneamente
in diversi teatri d'Italia
in capo a molte opere di
varii de' più rinomati maestri
senza ch'alcuno d'essi
si desse la briga di stenderne
di nuove: il fatto è che
l'<i>ouverture</i> francese regnò
lungamente su i nostri teatri,
quantunque vi si udissero
con maraviglia infinita
le divine opere dei <i>Vinci</i>,
dei <i>Pergolesi</i>, dei <i>Leo</i> ed
altri simili.” (<i>Letter. 1</i>).
Coll'abilità di sonare il violino
Lulli si acquistò la benevolenza
di Luigi il grande,
che lo fece direttore
dell'orchestra della sua corte,
e poi divenne capo, e
compositore dell'opera francese,
incominciatasi ad eseguire
a' giorni suoi. Egli
trasse la musica francese dalla
scipitezza in cui aveva sino
allora languito: egli fu
un uomo di genio che ha
spianato il cammino a tutti
coloro che gli sono venuti
dopo, e 'l di cui nome risuonerà
ne' posteri, quali
sian per essere le rivoluzioni
della musica. Ma l'entusiasmo
dei francesi per la musica di
Lulli, che durò oltre a un
secolo, è stata la cagione
di ritardare presso quella vivace
nazione i progressi di
quest'arte. <i>Che Lulli sia stato
l'eroe della musica francese</i>,
dice il dotto Eximeno,
<i>non si può certamente dubitare;
ma che la musica francese
non abbia colpito nel
vero scopo della musica, è
stato già bastantemente deciso
da tutta l'Europa, e dagli
stessi francesi, i quali
svanito già l'entusiasmo per
la musica di Lulli, fanno
particolare studio della musica
italiana. La musica di
Lulli parla più all'orecchio
che non al cuore</i> (<i>Lib. 3,
c. 3</i>). Il carattere di Lulli
<span class="pagenum"><a name="Page_38" id="Page_38"></a>[38]</span>
era gajo e brioso, egli rallegrava
le compagnie con novellette
e con de' buoni motti,
onde i più alti signori
si facevano a gara per ammetterlo
alla loro familiarità:
conservò sino alla morte
il suo brio e la prontezza
del suo spirito. Essendo agli
estremi ed abbandonato
dai medici, venne a visitarlo
il cavalier di Lorena. <i>Sì
veramente</i>, gli disse allora
la moglie di Lulli, <i>voi siete
il suo più grande amico, voi
che siete stato l'ultimo ad
ubbriacarlo, e che siete causa
di sua morte.</i> Lulli riprese
tosto: <i>Zitto, mia cara, il
signor cavaliere è stato l'ultimo
ad ubbriacarmi, ed in
caso che io ne guarisco, sarà
egli il primo a far lo stesso.</i>
Egli morì in Parigi li
22 Marzo del 1687, in età
di 54 anni: il cel. poeta latino
Santeuil fece il suo epitafio.
</p>

<p>
<span class="smcap">Luneau</span> de Boisgermain
(Pier Giuseppe), nato a Issoudun
di una comoda famiglia
nel 1752, coltivò ben
presto le belle lettere. Le
cognizioni, ch'egli si dava
premura di acquistare, non
si limitavan solo alla sua propria
istruzione, ma dirigevansi
ancora a rendersi altrui
utili. Oltre a più opere di
varii generi, Luneau pubblicò
per tre anni l'<i>Almanach
musical</i>, 1771-1783. Fayolle
lo chiama <i>una collezione
senza scelta, e senza gusto,
come tutte le altre sue
compilazioni</i>: non posso giudicarne,
perchè non lo conosco.
Questo laborioso scrittore
morì subitamente a 2
dicembre del 1801.
</p>

<p>
<span class="smcap">Lunier</span> (M.), autore di un'opera,
cui diè per titolo
<i>Dictionnaire des sciences et des
arts</i>, t. 3, in 8vo a Paris
1805, egli vi tratta ancora
della musica considerata come
scienza e come arte, ma
i brevi articoli che ne ha
fatti sono trascritti dal Dizionario
di musica di Mr.
Rousseau.
</p>

<p>
<span class="smcap">Lupi</span> (Mario), canonico
e primicerio della cattedrale
di Bergamo sua patria, cameriere
d'onore di papa Pio
VI, nacque di nobil famiglia
nel 1710. Co' suoi studj fatti
in Bergamo, e nel collegio
<span class="pagenum"><a name="Page_39" id="Page_39"></a>[39]</span>
Cerasoli a Roma, e colle sue
opere si acquistò la riputazione
di un uomo profondamente
dotto. Morì egli in
sua patria li dì 7 novembre
del 1789. Vi ha di lui manoscritta
una <i>Dissertazione
intorno al suono</i>.
</p>

<p>
<span class="smcap">Luscinio</span> (Otmaro), in
tedesco <i>Rachtigal</i>, canonico
di S. Stefano in Strasburgo
sua patria, dove in un'estrema
vecchiezza morì l'anno
1535. Tra le molte sue opere
noi non rammenteremo
che quella, che ha per titolo:
<i>Musurgia, seu praxis
musicæ</i>, a Strasburgo 1536,
in 4.º, libro estremamente
raro ed ornato di figure incise
in legno, che rappresentano
ogni sorta di stromenti
di musica usati al suo
tempo in Francia, ed in Germania.
</p>

<p>
<span class="smcap">Lusitano</span> (Vincenzo), professore
ed autore di musica
viveva in Roma verso la metà
del sec. 16º. Egli sostenne
contro il <i>Vicentini</i> che l'antica
musica de' Greci non
comprendeva che il solo genere
diatonico. Questa disputa
divenne così interessante
che divise la maggior parte
dei letterati italiani, e si
sostenne dai due campioni
una spezie di pubblica tesi
nella cappella del papa alla
presenza del Cardinale di Ferrara,
e di tutti gli intendenti
nelle scienze armoniche,
che allora si trovavano in
Roma. Il <i>Vicentini</i>, che difendeva
altro non essere stata
la musica greca se non
una confusione de' nostri tre generi
cromatico, diatonico
ed enarmonico fu riputato aver
il torto in paragone del
Lusitano. <i>V. Arteaga t. 1,
pag. 226.</i>
</p>

<p>
<span class="smcap">Lustig</span> (Giac. Guglielmo),
nato in Amburgo, studiò la
teoria e la composizion musicale
sotto Mattheson, ed esercitossi
nello stesso tempo
nella pratica di quest'arte sotto
la direzione del cel. Telemann,
al di cui figlio insegnò
egli il cembalo. Frequentava
i teatri ed i concerti,
ove ebbe occasione di
sentire alcuni gran virtuosi,
fra' quali Bach, e formarsi
così sopra tai modelli. Nel
1734 si rese per alcuni mesi
in Londra per sentir ivi
<span class="pagenum"><a name="Page_40" id="Page_40"></a>[40]</span>
in tutta la loro perfezione le
opere di Hendel, ed ha sempre
di poi soggiornato a Groninga
dove occupava il posto
di Organista della chiesa
di S. Martino sin dall'età
di sedici anni, essendovi
stato eletto per la morte
del padre suo. Lustig dee
annoverarsi tra que' puochi
maestri che han saputo riunire
ad una grande abilità
molto gusto, e delle profonde
cognizioni, egli viveva
ancora nel 1772. Abbiamo
di lui molti scritti sulla musica
in lingua olandese: I. <i>Introduzione
alla conoscenza
della musica</i>; II. <i>Grammatica
della musica</i>, Amsterdam
1754 2 vol. in 8vo; III.
<i>Giornale de' viaggi di musica
del d. Burney tradotto dall'inglese</i>.
Quest'opera è molto
pregevole per le note e
le addizioni di Lustig. Egli
ha tradotto ancora molte
opere dal tedesco in sua
lingua, come <i>l'Istruzione di
Quanz per il flauto traverso</i>,
1756, <i>Prove dell'organo di
Werkmeister</i>, <i>Musico-theologia
di Schmidt</i>, <i>Elementi
di violino di Woditzka</i>, <i>Nuova
istruzione per l'uso del
flauto di Mahaut</i>, <i>Lezioni di
cembalo di Marpurg</i>. IV. <i>Una
collezione molto interessante
di notizie intorno a 145
musici</i> di Lustig si trova
inserita nel 2º vol. delle lettere
critiche di Marpurg,
dove vi ha eziandio la sua
biografia, scritta da lui medesimo.
</p>

<p>
<span class="smcap">Luzaschi</span> (Luzasco), uno
de' celebri maestri di musica
del sec. 16º che han diritto
alla nostra venerazione,
per avere intrapreso dopo tanti
secoli di barbarie di ridurre
a miglior forma quest'arte
e scienza. Luzaschi
era di Ferrara, e vi ha di
lui per la musica pratica <i>Quattro
Libri di madrigali a 5
voci</i>, quivi impressi nel 1584.
Egli in oltre fu uno degli
autori di quel tempo, che
tentarono di stabilire l'antico
genere enarmonico. <i>Scorrendo
io gl'autori del 1500</i>,
dice l'ab. Requeno, <i>ne ho
trovato uno della corte di Ferrara,
il quale volle correggere
ed imitare allo stesso tempo
il</i> Vicentini, <i>fabricando
un gravicembalo co' tre generi
<span class="pagenum"><a name="Page_41" id="Page_41"></a>[41]</span>
d'antica armonia, con cui
lo storico dice, ch'esso accompagnò
i cantanti di certe
composizioni, fatte a bella
posta per questo stromento.</i>
(<i>Saggi tom. 2, p.
123</i>)
</p>

<hr />

<h2>
M
</h2>

<p><a id="ma"></a>
<span class="smcap bigword">Mably</span> (ab. Gabriele Bonnot
de), maggior fratello
del cel. abate de Condillac,
parente del Cardinale de Tencin,
è morto in Parigi nel
1785, egli non era che suddiacono.
Vi ha una superba
edizione delle di lui opere in
15 vol. in 8vo pubblicata in
Parigi dall'ab. Brizard nel
1794, tra queste si trova di
Mably rapporto alla musica,
<i>Lettres a Mad. la marquise
de P. sur l'Opera</i>, la cui
prima edizione è del 1741,
in 12º.
</p>

<p>
<span class="smcap">Mace</span> (Thomas), distinto
in Londra fra gli amatori di
musica fece quivi imprimere
<i>Music's monument ec.</i> cioè
<i>Monitore delle migliori opere
pratiche di musica che siano
sinora comparse</i> in fol.
1676. Nella storia di Hawkins
vi ha il di lui ritratto.
</p>

<p>
<span class="smcap">Machault</span> (Gugl. de), nato
circa 1284, viveva sino
al 1369, poeta francese, cameriere
del re Filippo il Bello.
In un manoscritto delle
sue poesie trovansi le note
della musica, che erano
allora in uso, e di cui fa menzione
il Rousseau (<i>art. valeur
des notes</i>): vi si trova
in oltre una <i>Messa in musica</i>
notata a quattro parti,
che si crede essersi cantata
nel 1364, nella consecrazione
di Carlo V, re di Francia.
M. Perne ha messo in
partitura ed in note moderne
questa messa, ch'è molto
curiosa ed un monumento
atto a far conoscere lo
stato dell'arte in quell'epoca.
</p>

<p>
<span class="smcap">Macrobio</span> (Ambros. Aurelio),
di genere consolare,
fiorì a' tempi di Onorio e
Teodosio II, nel quinto
secolo dell'era cristiana. Egli
ha scritto molte cose sulla
musica ne' suoi <i>Saturnali</i> e
nel <i>Sonno di Scipione</i>. “La
musica in questo tempo era
tutta diatonica e cromatica;
ed il genere enarmonico de'
<span class="pagenum"><a name="Page_42" id="Page_42"></a>[42]</span>
Greci più rinomati fu stimato
da Macrobio più che difficile.
Chiamò egli il cromatico infame,
proprio solamente delle
persone, che allettavano al vizio
con la delicatezza del canto:
lodò solo il diatonico
puro estremamente, come particolare
dell'armonia de' cieli
e dell'universo.” Da questo
saggio ben può conoscersi
qual guazzabuglio d'idee
sulla musica contener doveva
la testa di Macrobio. Egli
giunge sino a negare il
canto stromentale significativo,
tanto in uso presso agli
antichi musici della Grecia.
<i>Il dire le sottili minutezze
de' tuoni, de' semituoni</i>,
(egli scrive commentando
il sogno di Scipione) <i>e quello,
che ne' suoni per lettera,
per sillaba, e per intiera parola
si prende, è da vano ostentatore,
e non già da precettore.</i>
(<i>V. Requeno tom. 1, cap. 11</i>)
</p>

<p>
<span class="smcap">Madin</span> (Arrigo), nativo
d'Irlanda era di Verdun: fu
maestro di cappella del re
in Parigi dopo Lalande, e
morì a Versailles nel 1748.
L'abbate Madin oltre a più
mottetti assai stimati in Francia
scritti da lui per la cappella
reale, è autore di un
<i>Trattato di contrappunto</i> impresso
a Parigi nel 1742, che
ebbe colà qualche stima, benchè
sia questa un'opera men
che mediocre, e meritamente
oggidì posta in dimenticanza.
</p>

<p>
<span class="smcap">Maelzel</span>, primo meccanico
dell'imperatore d'Austria,
si rese a Parigi nel 1806,
per far conoscere al pubblico
il <i>Pan-harmonicon</i>, di
cui è l'inventore, capo d'opera
di meccanica, che offre
un concerto di stromenti
da fiato, e 'l di cui scopo
è di produrre l'effetto di
una grand'orchestra. L'artista
ha saputo combinare con
quest'istromenti i timballi,
una gran cassa, un'altra più
piccola per la musica turca,
i cembali, il triangolo ed alcuni
altri nuovi strumenti inventati
dall'autore, per surrogarli
in qualche maniera
a que' di corda. Il <i>Pan-harmonicon</i>
eseguisce un numero
considerevole di pezzi di
musica del genere il più sublime,
tra' quali si distinguono
<span class="pagenum"><a name="Page_43" id="Page_43"></a>[43]</span>
<i>l'eco di Cherubini</i>, e varj
pezzi di <i>Steibelt</i>, di <i>Mozart</i>,
d'<i>Haydn</i> ec. Ciò che
sorprende soprattutto nell'esecuzione
di tai pezzi, egli
è che tutti i chiaro-scuri di
<i>forte, di piano, e d'espressione</i>
sono marcati con tanto
di precisione che di gusto.
<i>V. Quatre Saisons du Parnasse
1807 p. 250.</i>
</p>

<p>
<span class="smcap">Maelzel</span> (Leonardo), fratello
del precedente, abile
professore di musica e compositore,
dopo sei anni di
fatica ha inventato ancora a
Vienna un nuovo strumento
di musica di una gran perfezione.
Seguendo il consiglio
di alcuni intendenti, gli
ha dato provisoriamente il
nome di <i>Armonia di Orfeo</i>
a motivo dell'effetto straordinario
che produce sugli uditori.
Esso ha la forma di
una cassa, che posata orizontalmente
presenta cinque
piedi quadrati di superficie,
e tre piedi di profondità. I
tasti abbracciano lo spazio
di cinque ottave; basta toccarli
lievemente per trarre senza
verun rumore de' suoni,
come di fiato che si prolunga
per tutto il tempo, che
il dito non abbandona il tasto,
e che ad arbitrio possono
rinforzarsi, o addolcirsi,
esso imita perfettamente
la voce umana, ed i suoi
suoni non sono meno melodici,
che quelli dell'armonica,
senza essere così penetranti.
I maestri <i>Salieri</i>,
<i>Giuseppe Weigl</i>, <i>Gyrowetz</i>,
<i>Preindel</i>, <i>Hymmel</i>, e <i>Förster</i>
fanno i più grandi elogj
di questa singolare invenzione.
(<i>V. Registro polit. della
Sicilia n. CXXXI, Londra</i>
27 Dicembre 1814 <i>e Journal
des decouvert.</i>)
</p>

<p>
<span class="smcap">Maggiore</span> (Ciccio o Francesco),
napoletano, compositore
di brio e di gusto
ha scritto delle opere in musica
in varie città dell'Europa
ch'egli ha percorso. Morì
in Olanda circa il 1780;
riusciva egregiamente nel
render in musica le grida di
differenti animali, genere basso
e spregevole. <i>I raggiri
della cantatrice</i>, 1745, e <i>gli
scherzi d'amore</i>, 1762, sono
le migliori delle sue opere.
</p>

<p>
<span class="smcap">Magir</span> (Giov.), uno de'
<span class="pagenum"><a name="Page_44" id="Page_44"></a>[44]</span>
letterati distinti e de' migliori
musici del suo tempo a
Brunswick. Nel 1596 egli
diè la prima edizione della
sua opera a Francfort intitolata,
<i>Artis musicæ methodice
legibus logicis informatæ
libri duo ad totum musices
artificium et rationem componendi
valde accomodati</i>. Avendola
quindi interamente
rifusa, la pubblicò nuovamente
a Brunswick nel 1611. Egli
morì d'apoplesia nel 1631.
<i>V. Walther.</i>
</p>

<p>
<span class="smcap">Magliard</span> (Pietro), canonico
della cattedrale di
Tournai, sul principio del
sec. 17º pubblicò quivi una
dottissima opera in francese,
secondo ciò che ne dice il
<i>Doni</i> (<i>sopra i tuoni p. 127
242</i>) nella quale stabilisce
che i dodici modi, usati oggidì,
si differiscono dai tuoni
ecclesiastici.
</p>

<p>
<span class="smcap">Magrizy</span> (Taguv Ed-Dyne
Ahmed al), uno de' più
grand'uomini, che come Abulfeda,
vantar possa la letteratura
Araba. Nacque al
Cairo circa 1358 dell'era cristiana,
dell'Egira 760. Grande
pel suo merito di Scrittore;
grande principalmente
per le qualità del suo cuore,
non che del suo spirito,
ricolmo di onori occupò sino
alla morte i posti più luminosi,
e studiò e scrisse
eziandio sino alla morte per
ricrear l'animo suo della noja
delle grandezze medesime,
di cui come vero filosofo ne
sentiva il voto. Le sue opere
sono innumerabili, e sopra
un'infinità di materie,
ch'egli tratta con estrema
esattezza, con lunghi dettagli,
e con eleganza di stile,
avvengnachè le ore impiegate
da lui allo studio non fossero
stati se non de' momenti,
che egli rubava alle giornaliere
occupazioni de' suoi
impieghi. Vi ha tra queste
un <i>Trattato di Musica</i>, di
cui non possiamo dare alcun
saggio, per non conoscerne
altro che il titolo. Questo
grand'uomo finì di vivere
nella sua patria l'anno
dell'Egira 845, dell'era comune
1441. (<i>Desland Dict.
univ. tom. 19</i>)
</p>

<p>
<span class="smcap">Maier</span> (Gius. Bernardo),
maestro di cappella a Hall
nella Svevia, nel 1732, pubblicò
<span class="pagenum"><a name="Page_45" id="Page_45"></a>[45]</span>
quivi il suo <i>Museum musicum
theoretico-practicum</i>, e
nel 1747, ne diè una seconda
edizione in tedesco col
titolo di <i>Gabinetto di musica
teorica e pratica; ossia
Breve ma compito metodo,
per apprendere la musica in
pochissimo tempo per mezzo
di esempj assai chiari con la
spiegazione de' termini tecnici
della musica, oggi in
uso, sì greci che latini, italiani
e francesi</i>. <i>V. Walther.</i>
</p>

<p>
<span class="smcap">Mairan</span> (Giov. Giac. d'Ortous
de), secretario perpetuo
dell'accad. delle scienze
sin dal 1741, in cui succedette
a M. Fontenelle, e
morto in Parigi nel 1771.
Nelle memorie di quell'accademia
an. 1737 vi ha di
Mairan, <i>Discours sur la propagation
du son dans les différens
tons qui le modifient</i>.
Egli è diviso in sei parti:
1. sulla differenza delle particelle
dell'aria tra loro; 2.
sull'analogia del suono e de'
diversi tuoni con la luce e i
colori in generale; 3. sull'analogia
particolare de' tuoni
e de' colori prismatici; 4.
in che l'analogia del suono
e della luce, de' tuoni e de'
colori, della musica e della
pittura è imperfetta o nulla;
5. sull'analogia di propagazione
tra' suoni e le onde,
per rapporto all'esperienza,
di cui si è fatta menzione
nel nono articolo del Discorso;
6. sulla maniera con
cui le vibrazioni dell'aria si
comunicano all'organo immediato
dell'udito. <i>Rousseau</i>
dice che l'ipotesi di M. da
<i>Mairan</i> per ispiegare, come
il suono d'una corda venga
sempre accompagnato da' suoi
armonici, è la più ingegnosa
tra quelle che eransi sino
allora immaginate, e la più
filosofica (art. Son);
benchè dica un pò dopo,
che sembri piuttosto che il
suo autore abbia così allontanata
la difficoltà anzichè
risolverla: l'ipotesi del Mairan,
dice l'ab. Andres, non
è stata abbracciata da molti
fisici, e molto s'assomiglia
al sistema del Newton.
<i>Dell'Acustica t. 4.</i>
</p>

<p>
<span class="smcap">Majo</span> (Francesco de),
cui i Napoletani danno il nome
di <i>Ciccio di Majo</i>. “Scrittore
<span class="pagenum"><a name="Page_46" id="Page_46"></a>[46]</span>
pieno di melodia e di
naturalezza: in pochi anni
che visse, ebbe la stessa sorte
del Pergolesi, cui non restò
inferiore nell'invenzione
e nella novità” (<i>Arteaga
tom. 2. p. 326</i>). Egli era
figliuolo di Giuseppe di Majo,
maestro della real cappella di
Napoli dopo Durante, posto,
secondo il Mattei, ch'egli
non con egual decoro
sostenne. Ciccio di Majo cominciò
assai giovane a scrivere
per teatro e per chiesa;
la semplicità del suo canto,
la nitidezza della di lui
armonia, la sua maniera facile,
naturale, piacevole gli
acquistarono tosto gran nome
in tutta l'Italia. <i>Le sue
carte sono piene d'estro e d'espressione,
ed egli sarebbe
stato uno de' primi, se non
fosse morto sul fior dell'età.</i>
(Matt. elog. di Jommel.).
Quest'amabile compositore
finì di vivere in Roma circa
1774, all'età di 27 anni. Egli
ha messo in musica più
drammi del Metastasio, come
l'<i>Artaserse</i>, l'<i>Ipermestra</i>,
il <i>Catone</i>, l'<i>Antigono</i>, la
<i>Didone</i>; e l'<i>Alessandro nell'Indie</i>
l'ultimo anno di sua
vita: per chiesa messe, salmi
per i vesperi e salve,
che non lascian tuttora di dar
piacere agl'intendenti.
</p>

<p>
<span class="smcap">Maisseder</span>, giovane compositore
tedesco, di cui così
dice il Carpani (<i>Let. 15</i>):
“Il Maisseder promette molto;
ma il suo genio è all'aurora.
Giungerà egli al merigio?
Ciò dipende da tanti
accidenti.” Le sue carte,
per quanto io sappia, non
sono ancora giunte sino a noi.
</p>

<p>
<span class="smcap">Malcolm</span> (Alessandro)
pubblicò nel 1721 ad Edimburgo
un'opera, cui diè per
titolo: <i>A Treatise of music</i>
ec. cioè: <i>Trattato di musica
specolativa, pratica ed istorica</i>,
nella quale non dà
a divedere gran conoscenza
dell'antichità nel dubitar ch'egli
fa, se gli antichi avessero
una musica unicamente
composta per gli stromenti:
cita frattanto le <i>sinaulie</i> de'
greci, di cui parla Ateneo,
che altro non erano se non
se una musica vocale, ossia
parlante eseguita dai soli instromenti.
Rousseau critica
come mancante di giustezza
<span class="pagenum"><a name="Page_47" id="Page_47"></a>[47]</span>
la divisione ch'egli dà della
scala de' tuoni (art. <i>Echelle</i>).
</p>

<p>
<span class="smcap">Mancini</span> (Giov. Batt.), uno
de' più famosi allievi del Bernacchi
in Bologna, si è anche
distinto fra i letterati
pel suo bel libro intitolato:
<i>Pensieri e Riflessioni pratiche
sopra il canto figurato</i> (Arteaga
t. 2) in 4º, Vienna
1774. Ell'è questa un'opera
eminentemente classica: l'autore
dà primieramente alcune
notizie sulle diverse
scuole dell'Italia, e i celebri
musici che ne sono usciti
dopo la fine del secolo
17º. Dà quindi delle regole
sull'arte del canto: spiega
cosa sia <i>cadenza</i>, <i>trillo</i>, <i>mordente</i>,
<i>appoggiatura</i>, <i>abbellimento
del canto</i>, ch'egli
divide in <i>semplice</i> e in <i>doppio</i>
ossia <i>groppetto</i>: dinota
i difetti della voce, e i mezzi
di correggerla: fa parte a'
lettori delle sue osservazioni
sull'intonazione, sulla miglior
posizione della bocca,
sulla maniera di portare ed
appoggiar la voce: e finisce
col trattar del recitativo e
dell'azione teatrale. Di quest'opera
si sono fatte tre
edizioni in Italia, e due traduzioni
in francese da MM.
Désaugier e Rayneval in 8vo
1776 e 1796: Hiller cita con
elogio un <i>Magnificat</i> a otto
voci composto dal Mancini.
</p>

<p>
<span class="smcap">Manfredi</span>, figlio naturale
di Federico II, coronato in
Palermo re di Sicilia e duca
di Puglia l'anno 1258,
principe saggio, prode, e
grande, fu al pari del padre
suo coltivatore delle
scienze e favoreggiator de'
letterati. Matt. Spinelli ci
dice che in Barletta nel 1258,
<i>soleva questo principe gir di
notte pigliando il fresco, e
cantando strambotti e canzone
con due musici siciliani
gran romanzatori</i>: e secondo
Giovanni Villani, <i>si dilettava
molto di cantare e sonare
egli stesso</i>. Fu sempre
perseguitato dai papi, e morì
l'anno 1265 in età di 30
anni nella rotta ricevuta presso
Ceperano per tradimento
de' Pugliesi subornati da Carlo
d'Angiò e da' Guelfi, di
cui fa menzione il Dante.
(<i>Infern. Cant. 28</i>) <i>V. Signorelli,
Vicende ec. t. 2.</i>
<span class="pagenum"><a name="Page_48" id="Page_48"></a>[48]</span>
</p>

<p>
<span class="smcap">Manfredini</span> (Vincenzo) da
Pistoja in Toscana, fu, come
dice egli stesso, allievo
in Bologna per la composizione
de' due celebri maestri
Perti, e Fioroni; cercando
di far quindi miglior
fortuna che in Italia, portossi
a Pietroburgo con una
compagnia di musici italiani,
ed avendo colà scritto
da prima la musica de' balli
per servir d'intermedio ad
un'opera di Galuppi, e poi
anche la musica di alcuni
drammi del Metastasio per
quel teatro, ebbe grandissimo
incontro, e divenne tosto
maestro per il cembalo
del gran Duca delle Russie,
che fu poi l'imperatore Paolo
I. Scrisse allora pel suo
allievo sei sonate, e non ostante
la critica che ne fu
fatta in Amburgo (<i>dans les
amusemens</i> etc.) presentate
avendole all'Imperatrice,
ne ebbe mille rubbli in dono,
e furono impresse a Pietroburgo
nel 1766. Scrisse
ancora quivi più opere pel
teatro, ma non vi ha di queste
impresse fuorchè <i>sei arie
e un duetto</i> dell'Olimpiade,
a Norimberga 1765. Tornò
egli finalmente in Bologna
assai ricco nel 1769, ma egli
impiegò allora il suo ozio
nello scriver piuttosto sulla
teoria, anzichè nella pratica
della sua arte. Diè infatti al
pubblico nel 1775, <i>Regole
armoniche, o sieno Precetti
ragionati per apprender la musica</i>:
di cui ve n'ha una seconda
edizione, dedicata come
la prima a Paolo I, più
corretta ed accresciuta, in
8vo Venezia 1797, con 20
rami. Benchè l'<i>Arteaga</i> chiami
quest'opera <i>libro frivolo,
che altro non contiene fuorchè
delle nozioni elementari
e triviali</i>, (t. 3, p. 351),
vi si trovano tuttavolta de'
buoni precetti, delle ottime
osservazioni appoggiate, e sostenute
da savie ragioni, e
da una ben fondata esperienza.
Se non è ella, come a
norma di ciò che promette
il titolo, esser non dee, un'opera
di letteratura, è non
per tanto <i>un buon libro elementare</i>,
scritto con chiarezza,
con precisione, con
giudizio, e non vi ha nè più
nè meno di quel che abbisogna
<span class="pagenum"><a name="Page_49" id="Page_49"></a>[49]</span>
per guidar lo studente
ne' buoni principj dell'arte.
Nella prima parte l'A.
dà i principj generali della
musica: nella seconda tratta
degli accordi, della loro origine,
de' loro rivolti, e dà
un buono e facil metodo d'accompagnamento;
nella terza
parte espone i precetti e
gli esempj più opportuni per
lo studio del canto, e nella
quarta finalmente le regole
più essenziali del contrappunto
con prevenire i suoi
lettori contro gli errori e
i pregiudizj sì degli antichi
che de' moderni. Così non
lascia egli di confutare nell'ultimo
capitolo Rameau, e 'l
suo comentatore d'Alembert
(p. 139), Tartini, e Rousseau
(p. 141, 143) intorno
al basso fondamentale della
scala diatonica da loro proposto;
e lo stesso P. Martini,
allorchè pretende che
<i>il canto fermo</i> debba servir
di base al contrappunto; <i>il
che è stato</i>, egli dice, <i>un
male notabile e dannoso non
poco all'avanzamento dell'arte</i>
(p. 2, 161). Manfredini
fu quindi associato alla
compilazione del <i>Giornale
Enciclopedico</i> di Bologna per
la parte della musica, e nel
1787, avendo egli impugnato
l'opera delle <i>Rivoluzioni
del teatro musicale italiano</i>
dell'ab. Arteaga in un <i>Estratto</i>
assai mal digerito, si trasse
addosso da quel valentuomo
una disgustosa critica,
che alla fine del terzo volume
di quell'opera fece costui
imprimere col titolo di
<i>Osservazioni ec.</i> In queste
passo passo andando dietro
al suo censore ne rileva a
ragione la poca logica, il
guazzabuglio delle idee, l'incoerenza
del raziocinio, e
la scarsa dose di cognizioni
musicali in ciò che spetta la
parte filosofica, storica, e critica
della musica, mercè la
di lui baldanza nel voler trattare
di una materia non sua.
Ecco il discapito che ne avvien
sempre a coloro, che
si accingono di entrare in
lizza con più robusti campioni
senza misurar pria le
forze loro. Il Manfredini pretese
sìbbene di rispondervi
con la <i>Difesa della musica
moderna e de' suoi celebri esecutori</i>,
<span class="pagenum"><a name="Page_50" id="Page_50"></a>[50]</span>
Bologna 1788, in
8vo, ma il suo antagonista
non curollo affatto. Nelle
Regole Armoniche prometteva
l'autore di pubblicare in
oltre un <i>Saggio di musica</i>
(p. 177, 185) ma ne lo impedì
forse la sua avanzata età,
o la sua morte.
</p>

<p>
<span class="smcap">Manna</span> (Gennaro), compositore
napoletano assai distinto,
specialmente per la
sua musica di chiesa, era
nipote del maestro Sarri.
Dopo di avere scritto nel
1751 la <i>Didone</i> in Venezia,
nel 1753, il <i>Siroe</i>, ed altri
drammi per alcuni teatri d'Italia,
ritirossi in Napoli,
ove compose tutta la musica
de' Salmi e delle Messe
per le gran cerimonie della
chiesa, e quivi morì verso
il 1788. Il suo stile è molto
adattato a questo genere,
grave, maestoso, divoto, e
quando le parole esiggono
un andamento allegro, egli
sa farlo ben distinguere dall'allegro
profano e teatrale:
in somma la sua musica per
chiesa è tale, qual saggiamente
viene prescritto dal
gran Benedetto XIV, cioè che
il canto sia del tutto differente
da quell'usato ne' teatri
ed acciò le parole vi
si possano sentire, non venga
oppresso ed ingombro dal
fracasso de' stromenti.
</p>

<p>
<span class="smcap">Marcello</span> (Benedetto),
patrizio veneto e d'una famiglia
che molto amava la
musica, nacque nel 1686.
Alle felici disposizioni che
sortì dalla natura unì egli l'assiduità
allo studio, e 'l
continuo esercizio di quest'arte
in seno ad un'accademia,
che si teneva nel <i>Casino
dei nobili</i>. La cappella
di S. Marco era allora in
gran lustro per il numero e
la scelta de' cantanti e de'
compositori, di cui era provveduta.
Alla loro testa trovavasi
il cel. Francesco Gasparini.
Fu costui uno de'
maestri che consultò Marcello,
e per cui concepì egli
la maggior venerazione e fiducia:
ebbe per lui in tutto
il corso di sua vita una
singolar deferenza, e mai lasciò
di sommettere al suo
esame ed alla sua critica le
opere sue. Oltre la pratica,
Marcello coltivò la teoria
<span class="pagenum"><a name="Page_51" id="Page_51"></a>[51]</span>
della musica; in età di poco
più di vent'anni scrisse
egli un <i>Trattato di composizione</i>,
che l'annunziava un
uomo istruito nella sua arte,
e viene assicurato da chi l'ha
avuto per le mani, rimasto
essendo per disavventura
manoscritto, che quest'opera
figurerebbe con vantaggio
tra quelle che trattano
della scienza della composizione.
Egli formò alcuni
allievi; e fu il primo maestro
della cel. Faustina Bordoni,
poi moglie del Sassone.
Malgrado le sue occupazioni
letterarie, e musicali,
non trascurò quelle del
suo stato: secondo l'uso de'
patrizj veneti esercitò ancora
la professione di avvocato,
e diverse magistrature
nella sua patria: per lo spazio
di 40 anni fu membro
del consiglio dei quaranta,
e nel 1738 fu mandato in Brescia
in qualità di camerlengo;
ma potè godere appena
degli onori del nuovo posto,
poichè la morte giunse
ben tosto a rapirlo alle arti
e alla patria. Egli finì quivi
i suoi giorni nel 1739 in età
di 53 anni. Dal suo matrimonio
con Rosetta Scalfi,
una delle sue discepole di
bassa condizione, ch'egli aveva
nascostamente sposata,
non lasciò figliuoli. Marcello
è uno de' più belli genj che
onorato abbiano non che la
scuola veneziana, ma quella
di tutta l'Italia e l'arte in
generale: fu in uno stesso
tempo scrittore eloquente,
distinto poeta e compositor
sublime. “Genio fra i più
grandi, dice l'ab. Arteaga,
che abbia nel nostro secolo
posseduti l'Italia, e che nella
sua immortale composizione
de' Salmi gareggia col
Palestrina se non lo supera.
Quest'uomo eccellentissimo,
che alla gravità dell'antica
musica ha saputo unir così
bene le grazie della moderna,
compose ancora una saporitissima
critica intitolata
il <i>Teatro alla moda</i> senza
nome, senza data, ove colla
licenza che permette la
maschera, schiera ad uno ad
uno con festiva ironia tutt'i
difetti, che dominavano
al suo tempo in sulle scene.”
(<i>t. 2.</i>) La musica de' Salmi
<span class="pagenum"><a name="Page_52" id="Page_52"></a>[52]</span>
del Marcello è stata pubblicata
sotto il titolo di <i>Estro
Poetico-Armonico, Parafrasi
sopra i 50 primi Salmi, poesia
di Girol. Ascanio Giustiniani,
musica di Ben. Marcello,
patrizj veneti</i>, Venezia
1724, e 1726. Verso la
medietà del secolo 18º se ne
fece una nuova edizione in
Inghilterra, con una traduzione
inglese. Nel 1803, Sebastiano
Valle, stampatore
in Venezia, ne ha data una
bella edizione in 8 volumi
in fol. in fronte della quale
si trova il ritratto dell'autore,
la di lui vita scritta
dal Fontana, il catalogo delle
di lui opere impresse, e
manoscritte, e gli elogj a lui
dati da varj scrittori. Da
che quest'opera incomparabile
vide la luce, eccitò l'universale
ammirazione. Nulla
erasi ancor visto di uguale
per l'ardita e vigorosa maniera
d'esprimere, per la
grandiosità e regolarità del
disegno: ella pose il suo autore
nel primo rango de'
compositori, e la posterità
ha confermato il giudizio,
che ne recarono allora i contemporanei.
“Nulla rassomiglia,
dice M. Suard, all'entusiasmo
che regna nelle
sue composizioni. Egli fa
passar nella sua musica l'energia
de' pensieri orientali;
egli è il Pindaro de' musici
come ne è ancora il Michelangelo.”
Il Principe di Conca
in una lettera al P. Sacchi
così si esprime:
“Avete avuta somma ragione, M.
R. P., d'introdurre nel vostro
collegio l'esercizio de'
Salmi del Marcello; è costui
il primo degli autori, che
ha un merito tutto suo proprio,
cioè che tutti gli altri
maestri, quei medesimi che
in alcuna parte dell'arte avrebbero
potuto superarlo,
tutti hanno una certa maniera
a cui si riconosce il
loro stile per un certo andamento
di modulazione che
han tenuto in tutti quasi i
soggetti. Marcello più che
ogni altro fornito di genio,
non ha seguito se non quello
dettatogli dall'entusiasmo:
guidato dalla più profonda
scienza si è reso di tutti il
più energico per la sua espressione.”
Nella sua prefazione
<span class="pagenum"><a name="Page_53" id="Page_53"></a>[53]</span>
a' Salmi vi si trovano
delle dotte osservazioni
sull'impiego del contrappunto:
per le altre di lui composizioni
di un genere differente,
come Cantate, ed
alcuni pezzi ghiribizzosi e
ridicoli può leggersi il <i>Carpani</i>
nelle lettere settima e
decima, ove a lungo ne ragiona.
<i>Angelo Fabroni</i>, nel
tomo IX della sua <i>Biografia
de' cel. letterati d'Italia</i> ha
scritto lungamente la vita del
Marcello, che quindi tradotta
nell'italiano ed accresciuta
dal P. Sacchi comparve
in Venezia nel 1788.
</p>

<p>
<span class="smcap">Marchesini</span> (Luigi), il
più celebre de' cantanti ed
eunuchi d'Italia sul finire
del p. p. secolo, nacque in
Milano circa 1755. Egli aveva
appreso sin da ragazzo
a suonare il corno di caccia
e i principj della musica da
suo padre sonatore di quest'istromento
in quella città:
ma come mostrava delle gran
disposizioni per il canto, alcuni
intendenti gli <a id="tn53"></a>consigliarono
di coltivarle, per il che
fuggito dalla sua casa, portossi
a Bergamo e quivi di
nascosto fecesi eunuco. Si pose
quindi sotto la direzione
di Fioroni, del soprano Caironi
e del tenore Albuzzi, e
nel 1775, racconta Burney
di averlo inteso in una chiesa
di Milano, benchè assicuri
di non aver in lui trovato
de' talenti straordinarj.
Ma dopo due anni fecesi nel
suo canto un notabile cambiamento,
egli cantò da prima
donna in luogo della Ristorini
moglie del maestro
Gazzaniga, quindi da prim'uomo
in Firenze nel <i>Castore
e Polluce</i> di Bianchi, e nell'<i>Achille
in Sciro</i> di Sarti.
Il rondò <i>Mia speranza, io pur
vorrei</i> di quest'opera assicurò
per sempre la sua riputazione.
Nel 1780, cantò in
Milano nell'<i>Armida</i> di Misliwechek,
ma la più parte di
questa musica non essendo incontrata
nel pubblico, Marchesini
vi sostituì quel rondò
di Sarti, che tanto successo
avevagli procurato in
Firenze, ed un'arietta di Bianchi
<i>Se piangi e peni</i>. Questi
due pezzi uniti ad un'aria
di bravura di Misliwechek
nella quale sorpassò se medesimo,
<span class="pagenum"><a name="Page_54" id="Page_54"></a>[54]</span>
portarono al più alto
grado l'ammirazione de' Milanesi.
L'accademia, per dimostrargli
la sua soddisfazione,
fè battere in suo onore
una medaglia d'argento: in
Pisa fu impressa in rame la
sua effigie, e tutto il mondo
provossi ad imitare l'arte
o la magia, ch'egli aveva
saputo adoperare in que'
pezzi. Nel 1782, il re di Sardegna
lo chiamò in Torino,
per cantar nel teatro durante
il soggiorno del gran-duca
delle Russie, coll'onorario
di mille ducati. Il gran-duca
rimase così incantato
della sua voce, che gli offrì
cinque mila ducati, se
voleva venire in Moscovia.
Cantò allora anche in un
concerto alla corte il suo favorito
rondò con tale artificio,
che il re mostrogli il
suo gran piacere con battergli
la spalla e l'indomani nominollo
suo musico di corte,
col trattamento di 1172
ducati, e 'l permesso di viaggiare
per nove mesi dell'anno.
Nel carnovale del 1783
cantò in Roma con mille ducati
d'appuntamento, quindi
in Lucca e in Firenze.
Nel 1785 fè sentirsi in Vienna,
alla corte dell'imperatore,
e vi fu generalmente
ammirato: questo principe
fè pagargli la somma di 600
ducati per sei rappresentazioni.
L'anno d'appresso, trovossi
con Sarti e la Todi in
Pietroburgo, ove rappresentossi
l'<i>Armida</i> di quel maestro.
I regali, che questi
tre virtuosi ebbero allora, si
valutarono a 15 mila rubbli.
Marchesini ebbe in oltre una
scatola d'oro. Nel 1787
cantò in Berlino, e l'anno
dopo in Londra, e nel 1790
era già di ritorno in Italia.
Egli si è stabilito in Milano,
ove gode della stima generale.
</p>

<p>
<span class="smcap">Marchetto</span> <i>da Padova</i>,
celebre commentator di Francone,
ed il primo fra gli autori
che abbia trattato de' generi
cromatico ed enarmonico;
abbiamo in oltre di lui
<i>Lucidarium in arte musicæ
planæ, inchoatum Cesenæ,
perfectum Veronæ an. 1274</i>;
e <i>Pomarium in arte musicæ
mensuratæ</i>, dedicato a Roberto
re di Napoli, e non
<span class="pagenum"><a name="Page_55" id="Page_55"></a>[55]</span>
a Carlo re di Sicilia circa
1283, come pretende il D.
<i>Burney</i>. Noi crediamo rapportarcene
piuttosto all'ab.
<i>Gerbert</i>, a cui deesi la pubblicazione
di queste due opere
di <i>Marchetto</i>, ritratte
dalla Bibliot. del Vaticano
(<i>V. Script. Eccles. de music.
t. III</i>). Son questi i
più antichi trattati, dove si
faccia menzione de' <i>diesis, di
contrappunto cromatico e di
dissonanze</i>. Tra le combinazioni
armoniche proposte
dal <i>Marchetto</i>, molte sono
anche in uso oggidì, altre si
sono abolite.
</p>

<p>
<span class="smcap">Marcou</span> (Pietro), professore
di musica attualmente
a Bourges, nel 1804 pubblicò
in Parigi, <i>Manuel du jeune musicien, ou élémens
théoriques-pratiques de musique</i>,
nuova edizione accresciuta
di un saggio storico
sulla musica in generale.
</p>

<p>
<span class="smcap">Marenzio</span> (Luca), cel.
compositore di Madrigali, di
mottetti e di musica di chiesa
nel sec. 17º, era maestro
della cappella Sistina in Roma,
dove diligentemente conservansi
tutte le sue opere.
Walther rapporta il catalogo
delle medesime.
</p>

<p><a id="tn55"></a>
<span class="smcap">Marescalchi</span> (Luigi),
mercante di musica in Napoli,
e compositore, studiò il
contrappunto sotto il P. Martini
a Bologna, la sua musica
sì vocale che strumentale
è stata in qualche pregio.
Nel 1780 trovandosi in
Firenze compose il ballo di
<i>Meleagro</i> per il nuovo teatro,
che si apriva allora.
Nel 1784 diè in Piacenza la
musica dei <i>Disertori felici</i>,
che ebbe molto incontro. Vi
sono anche di lui impressi a
Parigi 4 quartetti di Violini,
violoncello e basso, e
in Venezia il Duetto <i>Sventurato
a chi fin'ora ec.</i> Deesi
avvertire che per una
soverchieria da mercante di
musica, cioè dell'autore medesimo,
l'opera VII di Boccherini,
consistente di trio
per 2 viol. e basso impresso,
effettivamente è di Marescalchi;
la vera op. VII di
Boccherini è composta di 6
sonate di violino.
</p>

<p>
<span class="smcap">Maret</span> (Hugues), professore
di medicina, e secretario
perpetuo dell'accademia
<span class="pagenum"><a name="Page_56" id="Page_56"></a>[56]</span>
di Dijon, nel 1766 pubblicò
un <i>Eloge historique de
Rameau</i>, in 8vo, pieno di
dettagli interessanti sulla musica.
</p>

<p>
<span class="smcap">Mariani</span>, “dottissimo maestro
di cappella del Duomo
di Savona verso il 1782, aveva
travagliato ad un'opera
classica sulla melodia, in
cui cercava di fissare i generi
diversi della medesima.
Assegnava egli le regole per
formare de' bei canti in ognuno
dei detti generi; accennava
i confini dell'espressione
musicale, opera importantissima,
e che finora manca
alla scienza musica; ma
disgraziatamente per l'arte
egli finì i suoi giorni prima
di averla compita. Gli scritti
suoi andarono nelle mani del
celebre Padre Sacchi, tolto
ancor esso anni sono alle muse
ed ai vivi, e di quell'opera
non se ne sa più nulla.”
(<i>Carpani lett. 9</i>).
</p>

<p>
<span class="smcap">Marie de Saint-Ursin</span> (P.
J.), medico in Parigi, e compilatore
della <i>Gazette de Santé</i>,
nel 1803 pubblicò quivi
<i>Traité des effets de la musique
sur le corps humain</i>,
tradotto dal latino.
</p>

<p>
<span class="smcap">Marin</span> (Fran. Claudio),
di Provenza, compì i suoi
studj in Parigi ove fu avvocato
nel parlamento, censore
reale e secretario della libreria,
membro di più accademie.
Nato con un carattere
di facilità e di gusto per
le belle arti, egli fu uno degli
autori della guerra musicale
dal 1750 sino al 1760,
e diè al pubblico degli opuscoli
assai lepidi e piacevoli,
tra questi vien ricercato con
ispezialità quello che ha per
titolo: <i>Lettres à mad. Folio</i>,
in 8vo, Paris 1752. Marin
cessò di vivere in Parigi nel
1809, in età di anni 88, colla
riputazione di un uomo di
spirito.
</p>

<p>
<span class="smcap">Marin</span> (Martino), visconte,
della famiglia de' Marini
che ha dati più dogi alla
rep. di Genova, e stabilita
in Francia dopo il 1402, figlio
di Marcello di Marini
amatore anch'egli, e compositore
di musica, e da cui
egli apprese sin dall'età di
quattr'anni la musica, e 'l
piano-forte. Nardini gli diè
lezioni di violino, e questo
<span class="pagenum"><a name="Page_57" id="Page_57"></a>[57]</span>
gran maestro si compiaceva
di dire, ch'era il migliore
suo allievo. Hosbruker fu il
suo maestro per l'arpa, e
dopo 30 lezioni, l'istinto
ch'egli ebbe di operare una
rivoluzione su questo stromento,
il persuase a non
voler più altro maestro fuorchè
se stesso. De Marin può
aver de' rivali per il violino,
ma viene generalmente riconosciuto
che non ne ha per
l'arpa. Nel 1783 fu ricevuto
e coronato nell'Accademia
degli Arcadi in Roma:
egli v'improvvisò sull'arpa,
e vi eseguì alcuni soggetti di
fuga che gli vennero dati, e
d'una maniera sino allora incognita
su quell'istromento.
Vi eseguì ancora a primo colpo
d'occhio delle partiture
di Jommelli, e delle fughe
di Seb. Bach, e fece allora
sull'arpa, ciò che appena può
farsi sul forte-piano. Egli
fu il soggetto di tutt'i versi
italiani, che furono improvvisati
in quella sessione; e
la celebre Corilla, che vi era
presente, fece all'improvviso
un poema in suo onore.
Al suo ritorno d'Italia
egli non aveva più di 15 anni,
e cominciò la sua educazione
militare a Versailles,
dopo due anni ne sortì capitano
de' dragoni, ed ottenne
il permesso di continuare
i suoi viaggi; ma la rivoluzione
che sopraggiunse
lo fè mettere nella lista degli
emigrati. Dopo aver brigato
inutilmente il suo ritorno,
passò in Inghilterra, dove
ebbe il più gran successo.
Il celebre Delille ha lodato
co' suoi versi non che la sua
abilità nella musica e sull'arpa,
ma il suo patriotismo ancora
e le amabili qualità del suo
spirito. Vi sono di lui impresse
sì a Londra, che a
Parigi 24 opere per l'arpa,
fra le quali una sonata a 4
mani, la prima che siasi fatta
per quest'istromento. Egli
lo fa cantare come una
voce, quando suona, tanti
sono belli, puri e sostenuti
i suoni che sa trarne; appena
fa egli scorgere che fa uso
de' pedali: l'agita tutti senza
sforzo, senza romore, e
ne ottiene degli effetti nuovi,
incredibili, e tutte le
ricchezze delle transizioni armoniche.
<span class="pagenum"><a name="Page_58" id="Page_58"></a>[58]</span>
In fronte dell'op.
16 egli ha posta una tavola
enarmonica per la cognizione
de' pedali, molto utile a'
progressi dell'arte, e per
apprendere a modulare sullo
stesso stromento. Il cel.
Clementi fa tale stima della
musica di M. Marin, che l'ha
fatta imprimere in Londra.
</p>

<p>
<span class="smcap">Marinelli</span> (Gaetano), compositore
napoletano; o come
altri vogliono, siciliano stabilito
da fanciullo in Napoli,
dove fece nel conservatorio
i suoi studj di musica. Egli
ha scritto per più teatri d'Italia
con buon successo, e
con ispezialità il suo Oratorio
il <i>Baldassare</i> in Napoli
sul principio del corrente
secolo, d'una espressione
inavanzabile, e d'una
musica ben adatta al soggetto.
Nel magazino di Ricordi
in Milano vi ha di lui impressa
la musica di alcune opere
buffe: <i>il Trionfo d'amore</i>;
il <i>Letterato alla moda</i>,
e la <i>Rocchetta in equivoco</i>,
farsa.
</p>

<p>
<span class="smcap">Marmontel</span> (Giov. Fran.),
dell'accademia francese, di
cui ne fu il secretario perpetuo
sino all'anno della rivoluzione
1789, nel corso della
quale ritirossi in una casa
di campagna alcune leghe
distante da Parigi, dove la
sua anima onesta e dolce,
gemè lungo tempo dei mali,
di cui fu testimone; passò
quindi ad Aboville, dove
comprò una specie di
capanna, e viveva da solitario,
povero e nell'oblio, in
compagnia dell'amabile e sensibile
sua moglie nipote dell'ab.
Morellet. Quivi finì i
suoi giorni nel 1798 in età
di 79 anni. Egli ebbe gran
parte nella guerra musicale
tra i fautori di Gluck e di
Piccini, e dichiarossi per quest'ultimo.
In questa guerra
di spirito, Marmontel fu esposto
a de' libelli satirici, e
agli epigrammi i più velenosi
e grossolani, senza avere
avuto altro torto che di manifestare
il suo sentimento
con moderazione, e di avere
migliorato la poesia lirica
e drammatica per servire
alla musica di Piccini: così
il saggio M. Turgot diceva
in quell'incontro: <i>capisco
<span class="pagenum"><a name="Page_59" id="Page_59"></a>[59]</span>
benissimo che si ami la musica
di Gluck, ma parmi difficile
l'amare i Gluckisti</i>. Nel
1777 Marmontel diè al pubblico:
<i>Essai sur les révolutions
de la musique en France</i>,
in 8vo. Gli ammiratori
passionati della musica di
Gluck sostenevano, che ella
sola conveniva alla poesia
drammatica e al teatro; l'A.
s'innalza contro questa opinione,
e sostiene che non
può sbandirsi dalla scena lirica
la musica delle arie de'
Piccini, de' Sacchini, de'
Traetta: pruova che la nazione
francese ha passato sempre
di entusiasmo in entusiasmo,
da <i>Lulli a Rameau,
da Rameau a Gretry, da Gretry
a Gluck</i>: conclude che
bisogna ammettere sul teatro
lirico francese il canto
italiano, il solo che gli sembri
veramente musicale, mentre
che gl'italiani dal canto
loro, lasciar dovrebbero da
parte le loro triviali rapsodie
senza interesse, e senza
buon senso nelle parole, per
adottare il sistema drammatico
de' Francesi più giudizioso
e più severo. Questo
saggio gli trasse addosso alcune
critiche di M. Suard,
e gli epigrammi dell'ab. Arnaud.
Marmontel per vendicarsene
compose il suo <i>Poème
de la Musique</i>, che a giudizio
degli intendenti è la
miglior cosa, ch'egli abbia
scritto in versi: trovasi questo
poema nella collezione
delle di lui opere del 1806
in 31 vol., in 8vo.
</p>

<p>
<span class="smcap">Marotta</span> (Erasmo), di
Randazzo in Sicilia, celebre
contrappuntista del sec. 16º,
di cui abbiamo i madrigali
pubblicati nel 1603, fu il
primo o uno de' primi che
faticasse sopra l'opera in musica,
adornando di sue note
l'<i>Aminta</i> del Tasso. È
da credersi, che probabilmente
fosse scritta verso la
fine del sullodato secolo, giacchè
egli poi si diede ad una
vita più divota, ed entrò
già prete fra' gesuiti nel
1612, <i>in età matura</i> come
scrive il Mongitori. <i>Non so
perdonare a' Siciliani</i>, dice
a ragione il Sig. Sav. Mattei,
<i>di avere trascurato questo
bel monumento</i> (cioè di
non aver conservata la musica
<span class="pagenum"><a name="Page_60" id="Page_60"></a>[60]</span>
di Marotta su quel dramma)
<i>che ci addita evidentemente,
che siccome dobbiamo la pastoral
poesia al</i> Siciliano Teocrito,
<i>così dobbiamo la musica
pastorale, al</i> Siciliano Marotta
(Elog. di Jommel.). Di lui
scrive eziandio con lode l'Arteaga
nel 1º tomo delle <i>Rivoluzioni</i>
p. 211, e il Bettinelli nel
<i>Risorgimento</i> al cap. <i>Feste e
Spettacoli</i>, p. 245.
</p>

<p>
<span class="smcap">Marpurg</span> (Feder. Gug.), consigliere
del re di Prussia, ha
reso molti importanti servigj
colle sue opere alla didattica e
alla teoria della musica. Verso
il 1746, egli fece qualche dimora
in Parigi e quivi contrasse
delle familiarità con varii
letterati e co' migliori professori
di quest'arte; da' cui lumi
trasse non poco profitto. <i>Io
riguardo il tempo che vi ho
passato</i>, dice egli stesso, <i>come
il più fortunato periodo di mia
vita; e se sono riuscito a coltivare
le Muse con qualche
successo io ne devo una gran
parte a quel tempo</i> (<i>Dedic.
a l'ab. de Cerceaux</i>).
Tornato in Berlino, diessi
interamente alla composizione
delle sue opere, di cui
dal 1749 sino al 1763 ne
pubblicò una considerevole
quantità sia didattiche, sia critiche,
sia polemiche. Intorno
alla teoria del basso fondamentale
non lo adottò egli che
in parte, e come un metodo
di classificare gli accordi.
L'arte il perdette assai
presto nel 1764 in età di circa
43 anni, allorchè trovavasi
occupato a dar l'ultima
mano alla sua storia della musica.
Marpurg è senza dubbio
il più pregevole scrittore
didattico che abbia prodotto
la Germania, e che
possedeva in generale l'arte
della musica. Ad una profonda
cognizione de' principj
unisce egli uno squisito giudizio
ed un ottimo gusto.
Fra le sue opere due ve n'ha
soprattutto, che meritano
una particolare attenzione:
1. il suo <i>Manuale d'armonia
e di composizione in
tedesco</i> 1756 in 4.º è un trattato
compito a cui quasi
nulla manca, e generalmente
assai metodico e ben chiaro:
dir si potrebbe l'Euclide
musicale; 2. <i>Trattato della
fuga e del contrappunto</i>,
<span class="pagenum"><a name="Page_61" id="Page_61"></a>[61]</span>
il più compito e 'l migliore
che si sia pubblicato sulle fughe,
i contrappunti artificiosi
ed i canoni, secondo i
principj e l'esempio de' migliori
maestri tedeschi e d'altre
nazioni, con 68 rami,
1753, in 4º. Quest'opera fu
tradotta in francese in 2 vol.
in 4.º Berlino 1756, vi si
trova una breve storia del
contrappunto e la notizia de'
più dotti contrappuntisti.
Io l'ho avuta per le mani:
e mi è sembrata eccellente
per il fondo; ma vi sarebbe
a desiderare un miglior
ordine: la distribuzione delle
materie non può essere più
cattiva, e questo ne rende
molto difficile l'intelligenza.
Abbiamo in oltre di lui scritte
in tedesco le seguenti opere:
<i>Il musico critico</i>, 1749;
<i>L'arte di sonar di cembalo,
e sul basso continuo</i>, 2 vol.
in 4.º 1750-1755. Quest'opera
è stata tradotta in francese,
e ve ne ha una terza
edizione del 1760; <i>Nuovo
metodo di sonare il cembalo
conforme al miglior gusto moderno</i>,
con 18 rami, 1755
in 4.º; <i>Memorie storiche e critiche
per servire a' progressi
della musica</i>, 5 vol. in 8vo
dal 1754 sino al 1762; <i>Elementi
di musica teorica</i>, 1757
in 4.º; <i>Introduzione sistematica
all'arte della composizione
secondo i principj di
M. Rameau</i>, non è che la
traduzione dal francese degli
Elementi di d'Alembert con
alcune note, 1758 in 4.º; <i>Introduzione
all'arte del canto</i>,
1759 in 4.º; <i>Lettere critiche
sulla musica</i>, 3 volumi,
1763. Opera eccellente, piena
delle più interessanti materie,
in cui si trovano molte
dissertazioni di altri gran
maestri, come Agricola,
Kirnberger ec.; <i>Introduzione
critica all'istoria ed ai principj
della musica antica e
moderna</i>, 1756 in 4.º; <i>Introduzione
alla musica in generale,
ed in particolare all'arte
del canto</i>, 1763 in 8vo;
<i>Istruzione sul basso continuo,
e l'arte della composizione
di Sorge</i>, con note di Marpurg,
1760 in 4.º; <i>Saggio sul
temperamento in musica, con
una Dissertazione sul basso
fondamentale di Rameau e
di Kirnberger</i>, Breslavia 1776,
<span class="pagenum"><a name="Page_62" id="Page_62"></a>[62]</span>
in 8vo: “La migliore opera
sul temperamento, che io
conosca, dice M. Chladni,
(<i>Acustic. p. 40</i>), e di cui
ho adottate alcune idee, si
è il Saggio di Marpurg.”
Alla fine di questo Saggio
annunzia egli un'opera periodica
col titolo di <i>Archivj di
musica</i>, ma non ne comparve
nulla. Il suo ritratto si
ritrova in sul frontispicio dell'<i>Introduzione
critica</i> ec. del
1756. Si ha ancora di Marpurg
molta musica sì vocale
che strumentale impressa in
Berlino.
</p>

<p>
<span class="smcap">Marquet</span> (Franc. Nicolò),
cel. botanico, e medico di
Nancy sua patria, scrisse un
ghiribizzoso trattato col titolo
di <i>Nouvelle méthode facile
et curieuse pour connoître
le pouls par les notes de
la musique</i>, Paris 1769, 2
edit. in 12º. Egli morì nel
1759.
</p>

<p>
<span class="smcap">Marsh</span> (Narcisso), nato a
Hennington d'un'antica famiglia
nel 1638, fu prima
Vescovo di Dublino e nel
1703, arcivescovo d'Armagh
e primate dell'Irlanda; morì
di 75 anni, nel 1713. Egli
era uomo dottissimo, ed autore
di molte opere, di cui
non citeremo che il suo <i>Saggio
sulla dottrina de' suoni</i>,
Dublino 1683, che si trova
ancora nelle Transazioni filosofiche.
</p>

<p>
<span class="smcap">Marsia</span>, figlio di Janide, rinomato
musico dell'antichità,
fu l'inventore delle doppie
tibie, unendo due flauti
grande e piccolo, e facendoli
sonare in diverso tuono
al tempo stesso; nella quale
invenzione era necessario si
servisse delle misure della
corda armonica trovate da
suo padre. L'accompagnamento
de' gravi cogli acuti
suoni rese più dilettevole il
canto; e così l'arte di parlare
co' flauti s'ingentilì.
Piacque all'estremo il ritrovato
alla greca nazione, ed
il plauso che si fece a Marsia,
suscitò l'invidia de' suonatori
e cantori, per cui fecero
essi ingegnose satire,
onde levargli la gloria d'inventore
ed avvilirlo. Spogliando
delle favole, con cui
cercaron gl'invidi di oscurare
la sua memoria, si conchiude
esser egli stato un
<span class="pagenum"><a name="Page_63" id="Page_63"></a>[63]</span>
celebre suonatore, il quale,
benchè oppresso dalla malignità
de' rivali, fece mentre
che potè l'ufficio di buon
cittadino, educando nell'arte
musica in allora bambina
i giovani imparziali, che lo
coltivarono. “Molti de'
miei leggitori poco avvezzi
all'esame dell'antichità, dice
il dotto ab. Requeno, da
cui si è tratto quest'articolo,
contenti d'uno studio
superficiale, crederanno essere
favoloso il nome di Marsia,
di Olimpo di lui principale
discepolo, e quanto
di essi io ho detto, a' quali
altro non risponderò, che
quello che dice Platone (Dial.
min. 318), <i>che conservavansi
cioè all'età sua le cantilene
dello scolaro di Marsia, Olimpo,
e che i suoi canti tibiali
struggevano i cuori</i>. Vedano
i critici seguaci di certi
superficiali francesi, se le
arti ed i professori descritti
da Omero sieno invenzioni
di quel poeta, e se debbano
riputarsi romanzesche le
memorie storiche de' cantori
cavate da questo scrittore,
e rischiarate con l'autorità
de' posteriori autori.” (<i>t.
1, p. 45.</i>)
</p>

<p>
<span class="smcap">Martignoni</span> (Ignazio) era
ancor giovane quando pubblicò
in Milano nel 1783,
le sue <i>Opere varie</i> in 8vo.
Contengono queste alcuni bei
Saggi sulla poesia, sulla <i>musica</i>,
e sul disegno. “In
essi (dicesi nel Giorn. de'
letter. in Modena) egli si
mostra scrittore ingegnoso,
erudito, elegante, e il filosofo
non meno che l'uomo
sensibile in essi trova di che
pascersi ed istruirsi”.
</p>

<p>
<span class="smcap">Martin</span> (Vincenzo), detto
lo Spagnuolo, maestro di
cappella del principe delle
Austrie verso il 1785, nacque
in Valenza nella Spagna
l'anno 1754. Vien egli con
ragione riguardato come uno
de' migliori, e de' più graziosi
compositori di musica
drammatica. Le sue opere
sono l'<i>Ifigenia</i>, l'<i>Ipermestra</i>,
il <i>Barbaro di buon cuore</i>,
1784, <i>La cosa rara</i>, 1786.
Dopo quest'anno sino al
1790, dimorò egli in Vienna,
e per ordine del re di
Prussia, vi scrisse un'opera
per il teatro di Berlino. Il
<span class="pagenum"><a name="Page_64" id="Page_64"></a>[64]</span>
suo <i>Albero di Diana</i> composto
in Vienna nel 1787, e
la <i>Cosa rara</i> sonosi rappresentate
in Palermo nel R.
teatro di S. Cecilia con estremo
successo. Nel magazino
di musica di Ricordi in
Milano vi ha di lui impressa
la <i>Capricciosa corretta</i>, opera
buffa nel 1802. La musica
di Martin è brillante,
nuova e d'una facilità estrema
per l'intelligenza e l'esecuzione.
</p>

<p>
<span class="smcap">Martinn</span> (Giac. Gius.), figlio
del maestro di musica
del principe di Lignè, nacque
in Anversa nel 1775.
Cominciò a comporre dall'età
di 10 anni, e di 12 fece
sentire una gran messa in
musica, che nel 1793 fu richiesta
dalla direzione Batava
per l'apertura de' tempj
cattolici. Egli si è stabilito
di poi in Parigi, e vi è professore
di musica nell'imperiale
Liceo. Vi sono di lui
degli eccellenti quartetti, e
nel 1811 annunziò per soscrizione
la pubblicazione di
dodici gran quartetti da sortire
di mese in mese.
</p>

<p>
<span class="smcap">Martinelli</span> è l'autore delle
<i>Lettere critiche sulla musica</i>
pubblicate in 2 vol. nel
1760, che contengono dei
dettagli assai interessanti.
Hiller nelle sue notizie sulla
musica ne ha fatto grand'uso.
Nel 1762 se n'è fatta una
traduzione francese, che si
trova in un libro sotto questo
titolo: <i>L'Amateur, ou
Nouvelles pièces et dissertations
françaises et étrangères</i>,
in 12º, parte prima.
</p>

<p>
<span class="smcap">Martinez</span> (Marianna) nacque
in Vienna verso il 1750
e nella casa stessa, ove abitava
il Metastasio intimo amico
del di lei padre: così
che è una novelletta quel che
racconta il nostro Sig. Ab.
Scoppa, che ella era la figlia
di un giardiniere, che il Metastasio
incontrolla piccolina
per le strade di Vienna, che
tutta gaja e vivace cantava
con bella voce e prometteva
molto: che l'arresta, l'interroga,
la chiede a' parenti
e si addossa la cura di
sua educazione (<i>Les vrais
principes etc.</i> t. 3). Fu ella
in vero educata sotto gli occhi
di quel gran poeta, ed
alla morte del padre suo nulla
<span class="pagenum"><a name="Page_65" id="Page_65"></a>[65]</span>
trascurò perchè ne formasse
il cuore e lo spirito.
Fornita di un'eccellente voce,
fecele ancora apprender
la musica: ella ebbe la fortuna
di prender lezioni di
cembalo e di canto dal famoso
Haydn (<i>V. Carpani
Letter. 5</i>). Le cognizioni, e
la straordinaria abilità che
essa vi acquistò in pochissimo
tempo compensarono le
pene, che si era dato il Metastasio
per istruirla, e colmarono
di piacere gli estremi
anni di sua vita. Riuscì
ella non solo peritissima
nel suono di varii stromenti
e nel canto, ma eziandio
nel comporre; dopo il
1773, fu essa annoverata tra'
membri della società filarmonica
di Bologna. Il d.^{r} Burney,
che l'anno 1772 la sentì
cantare ed eseguire sul
forte-piano alcuni pezzi da
lei composti, assicura che
gli mancavan le parole per
dipingere il suo canto, espressivo
del pari e tenero:
che ella aveva delle cognizioni
profonde nel contrappunto,
e tra le altre grandiose
di lei composizioni,
egli cita un <i>Miserere</i> a 4 voci,
e molti salmi tradotti in
volgar poesia del Mattei, a
4 e 8 voci, con istrumenti.
L'ab. Gerbert nella sua storia
(nel 1773) dice ancora,
ch'egli possedeva una
solenne messa da lei composta
nel vero stile di chiesa.
Compose eziandio molta musica
per camera sulle parole
del Metastasio, e mottetti
e sonate per cembalo piene
di vivacità e di brillanti motivi.
Metastasio, che riguardavala
come sua figliuola,
non la chiamava che la sua
S. Cecilia.
</p>

<p>
<span class="smcap">Martini</span> (Giorgio Enrico)
di Tanneberga nella Misnia,
è autore di due buone
opere di erudizion musicale,
1. <i>De' conflitti di musica
degli antichi</i>; 2. <i>Che i
giudizj de' moderni sulla musica
degli antichi non possono
esser giammai decisivi</i>,
Ratisbona 1764, in 4º.
</p>

<p>
<span class="smcap">Martini</span> (il P. Giov. Batt.),
tenuto con ragione in tutta
l'Europa come l'oracolo della
musica, nacque in Bologna
nel 1706, ed entrò giovane
nell'ordine de' conventuali.
<span class="pagenum"><a name="Page_66" id="Page_66"></a>[66]</span>
M. Fayolle, non so a
quali memorie appoggiato,
dice che il gusto dell'erudizione
e l'amore dell'antichità
gli fecero intraprendere
de' viaggi sino nell'Asia; ciò
nol trovo però presso i di lui
biografi: chechè ne sia egli
si diè interamente alla musica,
e prima e dopo che si
fosse fatto religioso studiò
quest'arte sotto più maestri,
tra' quali annovera egli stesso
il cel. Ant. Perti. I suoi
progressi nella composizione
furono così rapidi, che in
età di 19 anni fu maestro di
cappella del convento del suo
ordine in Bologna, posto che
egli occupò sino alla morte.
Esercitò in questa qualità le
funzioni di professore, e la
sua scuola, la più dotta tra
quelle che a suo tempo esistevano
in Italia, ha prodotto
un considerabilissimo numero
di gran compositori ed
artisti di somma rinomanza,
che si sono meritati i più
brillanti successi; e i più
grand'uomini in quell'arte recavansi
ad onore e a dovere
di chiedere i suoi consigli, e
di seguire le sue lezioni; tali
furono il cel. Rameau, il
gran Jommelli e più altri.
Al talento di formare de' buoni
allievi, il P. Martini univa
quello di comporre una
dotta musica. “Ma uomo
più d'arte che d'ingegno,
dice il Mattei, era come
Lucrezio, i di cui poemi
al dir di Cicerone, <i>non
erant lita multis luminibus
ingenii multæ tamen artis</i>:
o come Callimaco, di cui
diceva Ovidio: <i>Quamvis ingenio
non valet, arte tamen</i>,
era un <i>Casa</i> e non un <i>Ariosto</i>,
se non era felicissimo
nel creare un motivo, lo era
poi in distender di mille
maniere diverse un motivo
già creato: secco un poco nell'inventare,
abbondantissimo
nel mettere in opera.” (<i>Letter.
al P. della Valle</i>). Così
il Jommelli, intendentissimo
ch'egli era in tal materia,
diceva che <i>al Martini
mancava il genio, e che suppliva
coll'arte laddove mancava
la natura</i>. Sono ciò non
ostante pregevoli le di lui
composizioni per la purità,
la saviezza e la dottrina che
ne fanno il carattere. Ma i
<span class="pagenum"><a name="Page_67" id="Page_67"></a>[67]</span>
primarj titoli della riputazione
del Martini sono i Trattati
ch'egli ha scritto sopra
le diverse parti della musica.
Nel 1758 presentò una
sua dissertazione all'Accademia
dell'istituto di Bologna,
di cui era socio, col titolo:
<i>De usu progressionis geometricæ
in musicâ</i>, che si trova
inserita nel 5º vol. de'
Commentarj di quell'Accademia;
opera più erudita che
utile, come quella che ha
per titolo: <i>Compendio della
teoria de' numeri per uso del
musico</i>, 1769. Merita maggior
attenzione il suo <i>Saggio fondamentale
pratico di contrappunto
sopra il canto fermo</i>,
Bologna 1774, e <i>Saggio ec.
di contrappunto fugato</i>, 1776.
Nel primo percorre gli otto
tuoni ammessi generalmente
nel canto fermo, reca
intorno ad ogn'uno di
questi un esempio di contrappunto,
preso per lo più
dalle composizioni del P. Costanzo
Porta, e molti esempj
di canto fermo fugato del
Palestrina: fa a questi delle
note per ispiegarli, e vi fa
precedere una breve esposizione
delle regole di contrappunto.
Nel secondo <i>Saggio</i>
dà delle regole della fuga
e del canone con alcuni
pezzi fugati nel genere madrigalesco,
e sacri e profani
a due dapprima sino ad
otto voci, alle volte col basso
continuo, e con alcune
sue annotazioni. Ciò che vi
ha più a lodarsi è senza dubbio
la scelta degli esempj estratti
da' migliori maestri, e
che danno bene a conoscere
il genere di lor composizione:
tranne questo, secondo
l'attuale stato della
musica, quest'opera ci sembra
d'altronde di un assai
mediocre profitto. In fatti,
rapporto al contrappunto sul
canto fermo, gli esempj citati
dal Martini, sono scritti
sopra un sistema di tonalità
che non è più conforme
alla maniera di sentire
de' nostri giorni, e che per
conseguenza non può essere
trattato con successo; riguardo
a' pezzi fugati, sono piuttosto
de' <i>ricercari</i> anzichè delle
fughe propriamente dette,
e per conseguenza anche
di poca utilità. In quanto
<span class="pagenum"><a name="Page_68" id="Page_68"></a>[68]</span>
al testo, di cui il Martini
accompagna siffatti modelli,
troppo ristrette ne
sono le introduzioni, e perciò
inutili a' principianti,
che non le capiscono, ed a'
maestri, che debbono saperne
più di quel che esse contengono.
Le digressioni,
in cui si spazia fuor di cammino
il comentatore, nulla
hanno che ne faccia sopportar
la lunghezza, e si potrà
da tutto ciò inferirne
soltanto, che il maggior
merito dell'A. in quest'opera,
si è di aver dato a
divedere ch'egli conosceva
perfettamente l'antichità italiana,
cioè la migliore scuola
de' secoli 16, e 17; e che
per la buona scelta de' capi
d'opera quivi recati in esempio,
è giunto a farla egli
stesso apprezzare al suo lettore.
Si sa, che il dotto Eximeno
levossi contro a questi
Saggi del Martini con una
ben ragionata critica, sebbene
come confessa egli stesso,
<i>lascio scorrer la penna
con qualche amarezza</i>, che
non meritava quell'uomo di
singolare dolcezza, e che
non ne trasse altra vendetta
se non di mostrarglisi bramoso
della sua amicizia, e
di riporre il di lui ritratto
nella galleria da lui formata
de' più valenti scrittori,
<i>cosa, che quasi mi levò di
senno</i>, scrive lo stesso Eximeno,
<i>ed avrei voluto gettare
al fuoco la penna, anzichè
lasciarla trascorrere a
nessun tratto, che potesse amareggiare
un uomo, che tanta
dolcezza d'animo univa a
tanto sapere</i>. (<i>Lett. del 1785
al P. Lavalle</i>). La <i>Storia
della musica</i> del P. Martini
in tre vol. in 4.º merita
del pari elogj e censure:
quest'opera dà veramente ad
ammirare una lettura immensa,
una gran profondità di
sapere, una prodigiosa erudizione,
ed un'eccellente
pratica: ella è una vasta collezione
di memorie scritte
con purità di lingua, e con
qualche interesse; ma non
vi ha un oggetto fisso, un
piano, un buon metodo,
nè ombra di giudizio e di
critica. Egli si era proposto
di compirla in cinque
volumi: non sorpassa frattanto
<span class="pagenum"><a name="Page_69" id="Page_69"></a>[69]</span>
l'epoca de' greci nei
tre tomi che ne abbiamo,
e continuando a quel modo,
non glie ne sarebbero bastati
trenta e più ancora.
Nella mira di proseguire le
sue fatiche egli aveva adunato
un'enorme quantità di
materiali. Possedeva la gran
biblioteca musicale del Bottrigari
contenente opere assai
rare: la generosità del
Farinelli gli somministrò de'
fondi considerevoli, e lo pose
in istato di procacciarsi
tutti gli immaginabili materiali.
Benedetto XIV con
suo rescritto concesse al Martini
il poter estrarre que' libri
dalla Biblioteca, de' quali
abbisognava: l'Imperatrice
M. Teresa, il re di Portogallo,
il Principe Abate
Gerbert lo provvidero in gran
copia de' più rari manoscritti.
Questi materiali riuniti
formavano una biblioteca di
oltre a 17 mille volumi, trecento
de' quali erano MSS,
essi occupavano quattro grandi
stanze: nella prima erano
i manoscritti, nella seconda
e terza le opere in
istampa, e nell'ultima le
Opere di musica pratica dal
rinnovamento della medesima
sino al suo tempo. Oltre
alle opere già riferite del
Martini vi ha ancora di lui:
<i>Lettera all'ab. Passeri sulla
musica degli Etruschi</i>, 1772;
nel 2º vol. delle Opere di
Doni in Firenze 1763, <i>Onomasticum
seu synopsis musicarum
Græcarum atque obscuriorum
vocum</i> etc. Molti
<i>articoli di musica</i> inseriti in
più Giornali italiani, e alcune
di lui <i>Lettere</i> pubblicate
nelle Memorie di sua
vita dal P. della Valle, Napoli
1785; ed oltracciò lasciò
egli: <i>Commercio letterario
con diversi sopra questioni
dell'arte: Giudizio di un nuovo
sistema di solfeggio comunicatogli
circa 1745 dal
Sig. Flavio Chigi Sanese</i>.
La dolcezza, la semplicità,
e la modestia che formavano
il carattere del P. Martini,
la premura ch'egli si
dava di comunicare a chi ne
lo chiedeva, i tesori di scienza
e di erudizione, ch'egli
possedeva, gli conciliarono
la venerazione e la stima universale.
Tutti coloro, cui
<span class="pagenum"><a name="Page_70" id="Page_70"></a>[70]</span>
l'amor delle arti conduceva
in Italia, venivano a visitarlo
in Bologna, e tornavano
pieni di sentimenti d'ammirazione
e di riconoscenza.
Ebbe non pertanto quivi stesso
de' malevoli ed anche del
numero de' suoi allievi medesimi,
che, come se ne lagna
egli stesso in una lettera
al Sabbatini, tale guerra
gli mossero che “levossi affatto
dall'Accad. de' Filarmonici
per una delle loro solite insolenze
fattagli” (<i>Gennaro
1782</i>). Questo valentuomo
cessò finalmente di vivere, d'una
idropisia di petto a 23 agosto
del 1784, in età di 78
anni. <i>G. B. Moreschi</i> pubblicò
un'orazione in sua lode
recitata nell'accad. de'
Fervidi, Bologna 1786, e
il <i>P. della Valle</i> le Memorie
della sua vita, Napoli in
8vo 1785. Di alcuni canoni
berneschi del Martini lepidi
e dotti leggasi il <i>Carpani</i>
letter. 6, p. 113.
</p>

<p>
<span class="smcap">Martini</span> (Giov. Paolo),
nato a Freystatt nel Palatinato,
passò nel 1757 all'università
di Friburgo per
istudiarvi filosofia, dopo di
avere appreso la lingua latina
e la musica. Portossi
quindi in Francia, e fermatosi
a Nancy il suo talento
per la musica e la franchezza
del suo carattere gli fecero
molti amici, che presero
particolar cura di lui.
Quivi applicossi mercè la meditazione,
e i libri classici
de' tedeschi sulla composizione
a perfezionarsi nella sua
arte. Sotto la direzione di
M. Dupont costruttore di
organi ebbe la fortuna di
aver parte alla costruzione
dell'organo della chiesa primaziale
di Nancy, di 50 registri,
dalla prima disposizione de'
materiali sino al
compimento totale del medesimo:
ecco quel che gli
somministrò l'idea della sua
opera intitolata <i>École d'orgue</i>,
a Paris 1804. Ella è
divisa in tre parti, ed ha
per iscopo di propagare i
talenti degli organisti dietro
i sistemi de' più celebri tra
costoro dell'Italia e dell'Allemagna;
con tanto più di
ragione in quanto quest'istromento
richiede molta
scienza musicale e contribuisce
<span class="pagenum"><a name="Page_71" id="Page_71"></a>[71]</span>
maggiormente a render
musica un'intera nazione.
M. Martini, dopo una lunga
esperienza e i giornalieri
esempj, sostiene che l'esecuzione
ed il sentire i capi
d'opera della musica di chiesa,
possono soli formare de'
compositori, de' cantanti e
delle voci. Nel 1764 egli venne
a stabilirsi in Parigi e vi
compose una solenne messa
a grande orchestra, ch'egli
stesso riguarda come una
delle migliori sue opere
per lo stile, e che si è eseguita
per più anni a Vienna
per la festività di S. Stefano
patrono di quella cattedrale.
Entrò quindi come
direttore di musica al servigio
del principe di Condé,
e ne perdette gli onorarj
nella funesta rivoluzione
del 1789. Nell'erezione
del Conservatorio fu egli
uno de' cinque ispettori di
quella scuola, ed ha composta
molta musica sì per
chiesa, che per teatro applauditissima
in Francia. Egli
è il primo che abbia introdotto
l'uso di ridurre la
musica di più parti a due
sole di violino e basso per
il forte-piano, il che ne rende
più facile e l'esecuzione e
l'acquisto, e contribuisce
vie più a diffondere il gusto
della musica nelle famiglie,
e a dilatarne il commercio,
che oggidì ne fa uno
de' suoi rami principali;
ed in ciò è stato egli imitato
in tutta l'Europa. Martini
diè ancora al pubblico
nel 1790, <i>La Mélopée Moderne</i>.
</p>

<p>
<span class="smcap">Marzio</span> (Giac. Federico),
maestro di musica a Erlang,
nel 1786 pubblicò a Norimberga
<i>Taschenbuch etc.</i> o <i>Manuale
per gli amatori di musica
dell'uno e l'altro sesso</i>.
Nell'introduzione egli
promette di dare in ciascun
semestre una collezione di
arie, minuetti, wals e di altri
pezzi per forte-piano: ed
un'altra di brevi dissertazioni
su varii oggetti di musica,
di biografie e aneddoti
di musici, di lettere ec.
</p>

<p>
<span class="smcap">Mascardio</span> (Guglielmo)
viveva in Italia circa 1400.
<i>Bendemaldo</i> in un manoscritto
del suo comento al libro
di Muris, che si conserva
<span class="pagenum"><a name="Page_72" id="Page_72"></a>[72]</span>
nella libreria del P. Martini, fa
di costui menzione come di un
musico di grido a' suoi tempi,
ma le cui opere sono
state avvolte insieme con tanti
altri depositi delle umane
cognizioni nella irreparabile
dimenticanza dei secoli.
<i>V. Arteaga T. 1.</i>
</p>

<p>
<span class="smcap">Masson</span>, maestro di cappella
in Francia sulla fine del
sec. 17, di cui abbiamo: <i>Nouveau
Traité des regles pour
la composition de la musique</i>,
1699, 2 ediz. in 8vo.
Quest'opera veniva riguardata
come classica all'epoca,
in cui non vi era in
Francia verun trattato ragionevole
sulla composizione,
quindi ebbe molte edizioni,
di cui la quarta è del 1738.
</p>

<p>
<span class="smcap">Mattei</span> (Stanislao), nato
in Bologna nel 1750 da
un artigiano, dopo di avere
studiato la lingua latina
e la geometria, entrò in età
di 15 anni nell'ordine
de' conventuali, e dal 1767
sino al 1784 applicossi alla
composizione sotto la direzione
del dotto P. Martini.
Sin dal 1772, era stato nominato
di lui successore nella
cappella di S. Francesco
in Bologna, e ne esercitò le
funzioni dopo il 1784, epoca
della morte del suo precettore,
sino alla soppressione
del suo convento nel 1798.
Divenuto prete secolare, fu
scelto nel 1805 maestro di
contrappunto della Società
Filarmonica di Bologna. Tutte
le composizioni del Mattei
sono per chiesa senza
stromenti, sullo stile del Martini.
Costui morendo lasciò
al Mattei molti materiali per
compire la Storia della musica,
e già ne aveva terminato
il quarto volume sulla
musica degli Etruschi, allorchè
ne fu impedita la pubblicazione
per i disastri politici
sopraggiunti in Italia.
Puossene leggere un Saggio
nelle Memorie del Martini
(<i>pag. 38 e seg.</i>). Nel 1786,
trovandosi in Roma il Mattei,
gli venne offerta la cappella
di Loreto e quella di
Padova, ch'egli ricusò non
potendo rinunziar quella di
Bologna: in Torino scrisse
una solenne messa per il
giorno di S. Francesco, che
piacque moltissimo. Quest'abile
<span class="pagenum"><a name="Page_73" id="Page_73"></a>[73]</span>
professore dal 1784 sino
al giorno d'oggi conta
circa 150 allievi.
</p>

<p>
<span class="smcap">Mattei</span> (Saverio), letterato
di gran merito ed avvocato
in Napoli, ha reso
molti importanti servigj alla
musica con le sue dotte
opere, e con la sua poetica
traduzione eziandio de'
salmi imitando perfettamente
la dolcezza e la fluidità
della poesia lirica del suo
intimo amico il gran Metastasio.
Alla sua versione de'
Salmi pubblicata in Padova
nel 1780, in 8 volumi
fa egli precedere delle <i>Dissertazioni</i>,
alcune delle quali
debbonsi a giusto titolo
quì annoverare. Nel 1º vol.
<i>Della musica antica, e della
necessità delle notizie alla
musica appartenenti, per
ben intendere e tradurre i
salmi</i>. Nel 2º vol. <i>Salmodia
degli Ebrei</i>. Nel 5º vol.
<i>La filosofia della musica, o
sia la musica de' salmi</i>, che
Metastasio chiama dottissima.
In questa si lagna a ragione
il Mattei di non esservi
tra' moderni, come non
vi è stata per l'innanzi, una
buona scuola di musica.
“S'insegna a' giovani il contrappunto,
egli dice, e questo
si crede bastare a fare
un gran maestro di cappella:
il contrappunto in musica
corrisponde alle concordanze,
e il saperle giova per
non fare errori piuttosto.
Ma non ci è chi insegni la
<i>Rettorica</i> e la <i>Poetica</i> (dirò
così) della musica, e restiamo
solo nella Grammatica.
Alla <i>rettorica</i> della musica
apparterrebbe l'insegnare
a' giovani, che ogni sinfonia,
ogni aria, ogni composizione
costi delle sue parti:
che vi ha da essere il
<i>proemio</i>, e questo dee trarsi
<i>ex visceribus causa</i>; che
sussiegue la <i>proposizione e
divisione de' punti</i>, o sia de'
motivi principali, che poi
si dilateranno nel corso del
componimento; che questa
dilatazione de' motivi forma
la <i>narrazione</i>: che indi ne
viene una specie d'<i>Argomentazione</i>,
o sien conseguenze,
che da quella deduconsi,
cioè i passaggi da un
tuono all'altro, le proposte
e le risposte, e un certo
<span class="pagenum"><a name="Page_74" id="Page_74"></a>[74]</span>
contrasto fra gli stromenti;
che poi riunendosi formano
l'epilogo di tutto il
componimento. Alla <i>poetica</i>
della musica apparterrebbe
insegnare a' giovani le diversità
degli stili, <i>il tenue</i>,
<i>il mediocre</i>, <i>il sublime</i>, e
fare osservare, come i migliori
scrittori si son serviti
in diverse maniere di essi
stili: che il <i>Sublime del
Sassone</i>, per esempio non
è il sublime del <i>Jommelli e
del Piccini</i>, e che in quel
primo ci è un'epica maestà,
gravità, sobrietà, e
saviezza simile allo stile dell'Eneide
di Virgilio, niente
ci manca, niente soverchia, e
scorre qual fiume reale, che
non altera il corso. Nel <i>Jommelli</i>
ci è un fuoco, una
fantasia lirica simile allo stile
delle odi d'Orazio, anzi
di Pindaro: scorre qual
impetuoso torrente, che allaga
i campi, e seco porta
tutto nel mare: maraviglioso
nell'uscite inaspettate,
improvvise, e veramente Pindariche:
nuovo nell'invenzione
de' motivi, nuovo nell'esprimerli,
nuovo nell'union
delle parti. Nel <i>Piccini</i>
all'incontro, come era
nel <i>Pergolesi</i> la sublimità non
va mai disgiunta dall'amenità,
e dalla venustà. Qual
è il miglior di costoro? Ecco
lo spirito di pedante. Tutti
son ottimi nel lor genere:
e bisogna lasciar andare
i giovani per quella via,
ove il genio e la natura gli
guida, e non ridurli a forza
di servile imitazione ad esser
attaccati più a questo,
che a quello.” Nell'ottavo
volume de' salmi si trova finalmente
un erudito carteggio
del Mattei col Metastasio
e con Mons.^{r} Pau sulla
celebre questione della musica
de' Greci dottissimamente
da tutti e tre agitata: ma
non sono tutte che congetture,
come ne conviene lo
stesso Mattei, sostenendo egli
la superiorità dell'antica
musica sulla moderna contro
di loro. “Le vostre conghietture,
egli scrive, e le mie
son tutte egualmente fondate
sopra incerti supposti, e
per quanto si vogliano fortificare
<span class="pagenum"><a name="Page_75" id="Page_75"></a>[75]</span>
con riflessioni, sempre
saran conghietture” (<i>Lett.
a Metast. del 1770</i>). Intorno
a tal questione supera
tutti l'ab. Requeno dandone
le più convincenti prove
tratte dagli sperimenti, e
dal testo medesimo de' greci
scrittori di musica, a cui
non giunsero mai tutti coloro
che prima di lui avevano
trattato siffatta materia, e che
era frattanto l'unica maniera
di pervenire allo scioglimento
della questione. Dà
in oltre il Mattei de' migliori
rischiaramenti sull'antica
musica de' Greci nella <i>Dissertazione</i>
ch'egli scrisse <i>sul
nuovo sistema d'interpetrare
i Tragici Greci</i>. La malevolezza
de' suoi emuli pretese
pur nondimeno di porre
in ridicolo questo grand'uomo
sulle scene di Napoli,
coll'allusivo dramma burlesco
del <i>Socrate immaginario</i>,
messo in un'assai bella
musica da Paisiello. Negli
<i>Elogj del Metastasio e del
Jommelli</i> da lui pubblicati
nel 1785, si trova una storia
esatta del rinnovamento
della musica, e de' progressi
ch'ella ha fatto specialmente
nel genere drammatico
mercè i sforzi di quel divino
Poeta: e dei compositori
di musica, che dirsi
possono alla di lui scuola
formati. Vi ha finalmente
pubblicata in Napoli, <i>Se i
maestri di cappella son compresi
fra gli artigiani, probole
di Sav. Mattei, in occasione
di una tassa di fatiche
domandata dal maestro
Cordella</i>, in 4.º 1784. Forkel
ne ha dato l'estratto nel
suo Almanacco di musica del
1789. Mattei è morto in Napoli
nel 1802.
</p>

<p>
<span class="smcap">Mattheson</span> (Giov.), canonico
e maestro di cappella
della cattedrale di Hamburgo,
è celebratissimo del
pari come scrittore e come
compositore di musica. Ebbe
egli dal padre suo, che
in lui riconobbe delle gran
disposizioni per quest'arte,
la più felice educazione.
Hanff, Woldag, Brunmüller,
Pretorio e Kerner furono
i maestri, ch'egli gli
diede, e all'età di 17 anni
compose la sua prima opera
per teatro. Strinse egli poi
<span class="pagenum"><a name="Page_76" id="Page_76"></a>[76]</span>
la più intima unione col cel.
Hendel, e molto profittò de'
consigli di questo gran musico.
Datosi allo studio delle
leggi e delle lingue inglese,
francese, ed italiana divenne
soprintendente all'educazione
del figlio dell'ambasciadore
d'Inghilterra, e
fece con esso diversi viaggi
a Amsterdam, a Lubecca,
e a Brunswick: allora fu che
cominciò a provare un grande
infiacchimento all'udito,
che nello spazio di 30 anni
degenerò in una totale sordità.
Nel 1706 quell'ambasciadore
il nominò segretario
di legazione. Si capisce
appena com'egli badar potesse
a tante fatiche insieme.
Insegnava ad un tempo stesso
la musica a più di venti
scolari, serviva più chiese
per l'organo; applicavasi al
dritto, e alle lingue; scriveva
per teatro: a ciò si aggiungano
le sue occupazioni
come secretario di legazione,
e come direttore di musica
alla cattedrale. Ciò non ostante
compose egli per quel
che concerne solo la musica
88 opere, e lasciò alla morte
assai manoscritti e sufficienti
materiali per la pubblicazion
d'altrettante, oltre
al gran numero di musica
pratica per teatro e per chiesa.
Morì egli nel 1764, in
età di 83 anni, e lasciò alla
chiesa di S. Michele di Hamburgo
una somma di 44 mille
marche per la costruzione
di un organo, che secondo
il di lui piano fu costruito
da Hildebrand con 64 registri,
e tre tastiere lavorate
di madreperla. Ecco il
catalogo delle di lui opere
teoretiche da lui scritte in
latino o in tedesco. <i>Critica
musica</i>, Hamb. 2 vol. in 4º,
1722-1725. <i>La grande scuola
del basso continuo</i>, in 4º,
1719-1731. <i>De eruditione musicâ,
schediasma epistolicum</i>,
Hamburgi 1732 in 4º. <i>L'arte
della melodia</i>, 1737 in 4º.
<i>Progetto e principio d'un Archivio
di musica contenente
la vita e le opere de' più celebri
maestri, e compositori</i>,
1740 in 4º. <i>Esame delle nuove
opere</i>, in 4º. <i>Aristoxeni
jun. Phthongologia systematica</i>,
ossia <i>Trattato sulla teoria
del suono</i>, 1748 in 8vo.
<span class="pagenum"><a name="Page_77" id="Page_77"></a>[77]</span>
<i>Nuova accademia musica</i>, più
vol. in 8vo. <i>Riflessioni sul
rischiaramento di un problema
di musica</i>, in 4º. <i>Il Patriota
musico</i>, in più volumi.
Quest'opera è rimarchevole
per molti curiosi dettagli,
e meriterebbe una nuova
edizione. <i>Il perfetto maestro
di cappella</i>, 1739 in fol.
ec. Omettiamo a bello studio
le sue opere polemiche sulla
musica, perchè piene d'ingiurie
grossolane, che fanno
rivoltare i lettori. (<i>V. Walther,
Heumann et Fabric.</i>)
</p>

<p>
<span class="smcap">Maupertuis</span> (Pier-Luigi
Moreau de), nativo di San
Malò, cel. geometra, membro
delle accad. delle scienze
di Parigi e di Berlino,
morì in Basilea nel 1759.
Nelle memorie dell'accademia
di Parigi per l'anno 1724
vi ha di lui un'opera relativa
<i>agli strumenti di musica,
alle corde e a' suoni</i>.
</p>

<p>
<span class="smcap">Maurolico</span> (Francesco),
nato di nobil famiglia in Messina;
abbate di S. Maria del
porto in Sicilia passò la più
gran parte di sua vita nella
patria; ove fu pubblico professore
di matematiche. Egli
era così profondo in questa
scienza che divenne celebratissimo
in tutta l'Europa.
Carlo V, l'onorò in Messina
della sua amicizia, e molti
forestieri di distinzione vi si
recarono per conoscerlo: coltivò
in oltre le belle lettere,
e la musica; riconcentrato
sempre in se stesso ed assorto
nella più profonda meditazione,
se gli strappava a
stento qualche parola sopra
altri soggetti oltre a quello
de' suoi studj. Benchè fosse
stato di una complessione mal
sana, giunse non per tanto
sino all'età di 80 anni, e
morì in una casina di campagna
nel 1575. Tra le sue
opere di matematica stampate
in Venezia nel 1573 vi ha
un suo trattato sulla <i>Scienza
musicale</i> (<i>V. Tiraboschi, e
Landi Hist. de la litterat.
d'Ital. t. 4. Martini Stor.
t. 1</i>).
</p>

<p>
<span class="smcap">Mayer</span> (Giov. Simone),
nato in Baviera è stato pur
nondimeno educato in Italia,
e quivi dalla prima età stabilito
ha saputo destramente
unire il brio ed il gusto dell'armonia
tedesca con la dolcezza
<span class="pagenum"><a name="Page_78" id="Page_78"></a>[78]</span>
e l'espressione del canto
italiano. Nella sua musica
egli ha preso per modello
lo stile del gran Mozart, con
adottarne spesso i più bei
soggetti, ma in maniera a
comparir veramente originale.
Nel 1796 prese in moglie
una sua scolara figlia di
un ricco gentiluomo veneziano
il Sig. Giuseppe Venturali,
ed in quest'occasione
l'abb. <i>Rubbi</i> impiegò il suo
coltissimo estro in undici sonetti
sull'<i>armonia</i> che servon
di parafrasi al celebre sonetto
sullo stesso argomento,
del <i>Mazza</i>, e di epitalamio
a quelle nozze. “Un fausto
momento di vostra famiglia
(scrive l'abb. Rubbi al padre
della sposa) ha dettato
alla mia amicizia alcuni sonetti
che io vi trascrivo, e
che d'ora innanzi son vostri.
Nell'atto che io leggeva il
bel sonetto del <i>Mazza</i> sull'<i>armonia</i>,
mi vien data la nuova,
che la Sig. <i>Angioletta</i>
vostra primogenita è promessa
sposa. Interrogando con
chi, mi si rispose, col Sig.
<i>Simone Mayer celeberrimo giovine
compositore di musica</i>.
Parve che le circostanze della
lettura concorressero ad
aumentare la mia allegrezza.
Un'amabil donzella che <i>ha
tanta parte nel regno musicale,
un valente calcolatore
di note, ammirato in Italia
e fuori</i>, che seppe al tempo
medesimo <i>ispirarle scienza ed
amore</i>, fanno l'oggetto dolcissimo
e fertile de' miei versi.
Mi rinserro nei limiti del
sonetto del Mazza, che abbraccerebbe
volentieri un lungo
poema, ec.” Questi eccellenti
<i>sonetti</i> del <i>Rubbi</i> possono
leggersi nel <i>Mercurio
Storico-Letterario d'Italia</i>
per l'anno 1797. Mayer è
maestro di cappella a Bergamo:
le sue composizioni
per teatro, che sono giunte
a nostra cognizione, e che
trovansi nel Magazzino del
Ricordi in Milano, sono <i>Adelasia
ed Aleramo</i>, che ebbe
il più gran successo nel
teatro della Scala di Milano,
e che si trova disposta anche
per il forte piano presso M.
Le Duc impressa in Parigi;
<i>Ginevra di Scozia</i>; <i>Adelaide</i>;
<i>la Lodoiska</i>; <i>i misteri Eleusini</i>,
e <i>l'Elena</i> che si è
<span class="pagenum"><a name="Page_79" id="Page_79"></a>[79]</span>
rappresentata in quest'anno
nel nostro R. teatro Carolino.
Le opere buffe di Mayer
sono in oltre: <i>L'equivoco;</i> <i>Nè
l'un, nè l'altro</i>; <i>un pazzo
ne fa cento</i>; <i>il venditor d'aceto</i>,
farsa; <i>un vero originale</i>;
<i>amor non ha ritegno</i>; <i>le
due giornate</i>; <i>il pazzo per
la musica</i>, eseguita con sommi
applausi in Parigi nel 1805
e <i>le finte rivali</i> nel 1810.
Altre di lui farse sono: <i>Il
pittore astratto</i>; l'<i>Elisa</i>; <i>l'intrigo
della lettera</i>; <i>l'amor
conjugale</i>.
</p>

<p>
<span class="smcap">Mazza</span> (Angelo), rinomatissimo
poeta italiano di Parma,
tra le cui poesie oltre
al sonetto, del quale si è
parlato nello scorso articolo,
vi sono di lui <i>Tre Odi sull'armonia</i>.
In una sua lettera
scritta da Parma, al di lui
amico Cesarotti, del 1772,
“Tre odi sull'armonia, egli
dice, mi fanno istanza di
presentarsi a voi, del cui favorevole
orecchio ove possan
gloriarsi non ambiranno
che altri le ascolti. Sentirò
volentieri, anzi vi prego
a non la mi tacere, l'opinion
vostra ec.” Alla quale
così rispose il cel. professore
di Padova. “Le tre
vostre <i>Odi</i> hanno tutte le ragioni
di andarsene superbette
anzi superbissime; ed io
lungi dallo sgridarle, mi compiaccio
d'incoraggiarle maggiormente,
e di farle <i>conoscere
ed applaudire da chiunque
ha gusto in queste materie</i>.”
Altre ne scrisse poi il
Mazza sullo stesso soggetto,
e nel 1793 chiesene con un'altra
lettera il giudizio dell'amico
Cesarotti: “Due Signori
Bolognesi, han riprodotto
alcune <i>Odi mie sulla
Musica</i> fiancheggiate dall'autorità
del vostro giudizio:
ne riceverete un esemplare
ec.” Tradusse egli ancora
le odi di Pindaro in versi
italiani, e lagnavasi col Cesarotti
de' pochi lumi che si
hanno della greca musica,
da cui tanto dipender dovette
il buon esito di quel poeta-musico.
“Vivo mi punge
il desiderio (scrive egli
al medesimo) di ascoltar Pindaro
ragionare tra noi. Ben
mi fa pena lo sconosciuto
musicale andamento della espressione
e del numero, da
<span class="pagenum"><a name="Page_80" id="Page_80"></a>[80]</span>
cui risultava un precipuo vantaggio
alle odi di quell'<i>Immenso</i>.
Se i principj della
musica greca fossero meno
oscuri, sarebbe men duro l'indovinarlo.
Ma io credo che
vaneggiasse largamente <i>Brazzuolo</i>,
e seco lui il Tartini,
quando l'uno colle attitudini
affannate della persona,
e gli sfinimenti della voce,
l'altro co' variati e insensibili
ricercamenti del violino
si adulavano di riuscirvi.”
</p>

<p>
<span class="smcap">Mazzanti</span> (Ferdinando),
rinomatissimo cantante di soprano,
compositore di gusto
e buon sonator di violino,
dopo aver cantato con
incredibili applausi su i primi
teatri di Europa, andò
a stabilirsi in Roma. Molti
vi ha tuttora viventi in Palermo,
che son testimoni dell'entusiasmo
ch'egli vi produsse
per la bellissima voce,
per l'eccellente sua maniera
di cantare, e di rappresentare
con singolar espressione
sulla scena, sicchè rapiva,
e trasportava fuor di se i suoi
ascoltanti. Il dott. Burney
afferma di avere avuto occasione
di applaudire a' suoi
talenti, ed alle sue vaste cognizioni
in diversi rami dell'arte,
allorchè il vide in Roma
nel 1770. Egli possedeva
una considerevolissima biblioteca
di libri impressi e
manoscritti. La sua collezione
di opere pratiche era per
la più parte composta delle
composizioni del Palestrina.
Egli mostrò al dot. Burney
un <i>Trattato di musica</i> che
era già sul termine di compire.
Compose in oltre la
musica di più opere, mottetti,
e trio, quartetti, quintetti,
ed altri pezzi pel violino.
Morì egli in Roma circa
1786.
</p>

<p>
<span class="smcap">Mazzocchi</span> (l'Abbate) fu
verso il 1779 in Italia l'inventore
di un nuovo strumento
di musica, consistente
in una cassa di due piedi
di lunghezza, e la cui larghezza
è in proporzione di
quella de' campanelli che contiene,
essendo in arbitrio
dell'artista il dare alla cassa
come a' campanelli qualsivoglia
posizione. Il suono si
tira da questi per mezzo di
un arco da violino, di cui
il crine è impiastrato o con
<span class="pagenum"><a name="Page_81" id="Page_81"></a>[81]</span>
pece, o con trementina, o
con cera, o con sapone. In
tal maniera si ottengono non
che de' suoni così dolci come
quelli che se ne traggono
colle dita sull'armonica,
ma si fa render suono eziandio
da' campanelli, che non
ne darebbero del tutto sotto
le dita. L'abb. Mazzocchi
si è provato in oltre di
sostituire alle campane di vetro
altre campane di metallo,
ed anche di legno, e quest'ultime,
per quanto si assicura,
rendono de' suoni poco
diversi da quelli del flauto.
Questo strumento può
sonarsi con uno o due archetti.
<i>Lo stromento di musica
fatto in Italia dall'Abate
Mazzocchi</i>, dice M.
Chladni, <i>mi fè concepire l'idea
di servirmi d'un arco
di violino, per esaminare
le vibrazioni de' differenti
corpi sonori.</i> (<i>Prefac. a l'Acoustiq.</i>)
</p>

<p>
<span class="smcap">Mazzocchi</span> (Domenico),
maestro della scuola romana
sulla prima metà del sec. 17,
fu il primo a far uso del semituono
enarmonico, e dei
segni di <i>crescere</i>, <i>diminuire</i>,
del <i>piano</i>, del <i>forte</i> nell'esecuzione
della sua musica d'onde
passarono ben presto
nella musica di chiesa. “Raffinandosi
l'arte nel procedere
degli anni, nel sec. 17 apparve
un genere nuovo: come
esemplare in tal genere
io eleggo fra tutti <i>Domenico
Mazzocchi</i>: il suo stile è limpidissimo,
i pensieri sono
espressivi molto, e ben distinti.
L'armonia è gratissima,
e il movimento di ciascuna
voce tanto comodo e
decente, che il più delicato
orecchio de' moderni non vi
trova cosa da riprendere,
anzi dirò meglio, da desiderare
in due bellissime di
lui operette stampate in Roma,
l'una delle quali ha per
soggetto un tratto di Poesie
italiane, e l'altra diverse
Poesie latine di Urbano
VIII. L'ultima è una parafrasi
poetica del cantico de' tre
fanciulli composta a sei voci,
così bene stabilita nel
principio suo, e condotta
poi con tale avvedimento,
che se io avessi a mostrare
altrui, in che consiste l'unità
del disegno in un lavoro
<span class="pagenum"><a name="Page_82" id="Page_82"></a>[82]</span>
musicale, e come le varie
parti di esso a formare un
tutto unico e indivisibile si
riducono, non crederei di
potere usare altro esempio
alcuno più opportuno, e più
utile di questo.” <i>Sacchi lett.
al Conte Riccati.</i>
</p>

<p><a id="me"></a>
<span class="smcap bigword">Mehul</span> (Stef. Arrigo),
membro dell'Istituto nazionale,
e professore di composizione
nel Conservatorio
di musica in Parigi, nacque
a Givet nel 1763; apprese
il contrappunto da Hauser
professore allemanno, assai
valente contrappuntista. Essendo
venuto in Parigi all'età
di 16 anni, fu dopo due
anni presentato a Gluck,
che degnossi iniziarlo nella
parte filosofica e poetica dell'arte
musicale. Sotto la direzione
d'un sì sublime genio
cominciò egli a scrivere
per teatro, e sino al 1811
più di trenta drammi e serii
e buffi aveva egli composto,
e fatto eseguire in
più teatri di Parigi. L'energia
e l'eleganza caratterizzano
la musica di M. Mehul.
Nel rapporto all'Istituto per
il gran premio di seconda
classe alla musica delle opere
comiche, ecco il giudizio
che vien dato di quella di
questo compositore: “M. Mehul
particolarmente vi si è
distinto per alcune composizioni
di un talento non
men pieghevole che brillante.
<i>Stratonice</i> ed <i>Euphrosine</i>
si accostano al sublime
della tragedia, <i>Ariodant</i> nel
1790 è d'un tuono cavalleresco,
e <i>Joseph</i> nel 1807
di un carattere religioso; l'<i>Irato</i>
nel 1801 è un'opera
buffa che per alcun tempo
fu creduta una produzione
italiana. <i>Une folie</i> nel 1802
è una commedia, che richiama
alla memoria il genere
vivace di Gretry.” (<i>Rapport
et Discussions etc. a Paris
1810</i>). Vi sono in oltre
di Mehul sonate di forte piano,
e sei sinfonie impresse
ed eseguite con successo nel
Conservatorio. Egli ha pubblicati
i due rapporti, che
ha letto all'Istituto, il primo
<i>Sur l'état futur de la musique
en France</i>, e 'l secondo
<i>Sur les travaux des élèves du
<span class="pagenum"><a name="Page_83" id="Page_83"></a>[83]</span>
Conservatoire, qui sont pensionnaires
à l'Académie des
Beaux-Arts, à Rome</i>.
</p>

<p>
<span class="smcap">Mei</span> (Girol.), nobile fiorentino
e letterato a' suoi tempi
non ispregevole; di cui
si è parlato all'artic. di Gio.
de' Bardi (T. 1, p. 82),
nel 1602 diè alla luce in Venezia
un libro col titolo di
<i>Discorso sopra la musica antica
e moderna</i>, in 4.º ed
un altro più considerevole
<i>De modis musicis</i> inedito finora
(<i>V. Notiz. letter. dell'Accad.
Fiorent.</i>). Questi
libri “quantunque abbondino
di errori (dice a ragione l'Arteaga),
rispetto alla musica
antica a motivo, che gli
autori greci appartenenti a
siffatte materie non erano
tanto illustrati in allora quanto
lo sono al presente; pure
sono molto pregevoli per
quella età.” (<i>Tom. 1, p. 225</i>)
</p>

<p>
<span class="smcap">Meibomio</span> (Marco), filologo,
a cui si dee l'eccellente
edizione greco-latina
de' sette antichi autori di musica
con sue annotazioni in 2
vol. in 4.º Amsterdam 1652;
un'<i>Epistola</i> in oltre <i>de scriptoribus
variis musicis</i> (nelle
lettere di Gudio) e nel
1694 <i>Vitruvio</i> in fol., ove
nelle sue note applicossi principalmente
a spiegare i passaggi
di quest'autore, che
hanno rapporto alla musica:
finalmente <i>Plutarchi dialogus
de musicâ cum vers. lat. et
gallicâ</i>. M. Fayolle colla sua
usata inesattezza aggiunge a'
travagli di Meibomio, intorno
all'antica musica, l'edizione
di Tolomeo e di
Briennio con la sua versione
latina e note: ma ciò è
falsissimo, dovendosi questa
all'inglese geometra Wallis
in supplemento alla collezione
di costui de' sette greci
scrittori di musica. Meibomio
era uno de' letterati della
corte di Cristina regina
di Svezia, e fu obbligato a
lasciarla per l'occasione di
quell'avventura con Bourdelot
da noi riferita al costui
articolo tom. 1, p. 149.
Egli morì in un'età molto
avanzata a Amsterdam nel
1710. In quanto al merito
delle sue fatiche su gli scrittori
antichi di musica, noi
rapporteremo il giudizio che
ne reca il dotto critico <i>Requeno</i>,
<span class="pagenum"><a name="Page_84" id="Page_84"></a>[84]</span>
come di colui il quale
più profondamente che
ciascun altro ha disaminata
siffatta materia. “Kirkero,
egli dice, lasciò la rinnovazione
dell'arte de' Greci al
vanaglorioso suo rivale <i>Meibomio</i>,
e questi in fatti ne
assunse intrepidamente l'impegno:
se non che desso
cominciò bene, seguitò male,
e terminò peggio l'impresa.
La prima cosa, ch'egli
fece, fu la raccolta de' greci
scrittori di musica; la seconda
la traduzione in latino
de' medesimi; la terza le
annotazioni per ischiarimento
dell'antica melodia; terminate
le quali, cantò un
<i>Te Deum</i> in ringraziamento
all'Altissimo per averlo
illuminato a segno di poter
<i>notare</i> la musica di quell'inno
all'usanza de' Greci; e
per istordire gl'ignoranti,
acciò non lo capissero, lo
premise alla sua opera. Se
però siamo obbligati al <i>Meibomio</i>
di averci data una raccolta
benchè incompleta de'
greci armonici, non possiam
dire altrettanto relativamente
alla sua traduzione, in cui
non si accorse di esser stati
gli originali di <i>Aristosseno</i>,
da cui tradusse, viziati
e confusi di modo, che
parte del primo libro si trova
nel secondo, parte del
secondo e del terzo nel primo;
onde sono i lettori
obbligati a brancolar nelle tenebre.
Nel giudizio de' greci
armonici noteremo altre
mancanze di osservazione di
questo traduttore. Ov'egli
però mi fa pietà, è nelle aggiuntevi
annotazioni: tutte
s'impiegano in correzioni
grammaticali, in citazioni erudite,
ma inutili all'intelligenza
dell'autore interpretato,
in riprensioni frequenti
degli altri interpreti; cose
tutte da dissimularsi a chi
ricalcava le orme de' grammatici
del seicento. Quello
però, che non si può perdonare
a Meibomio, e per
cui egli meriterebbe un'acre
riprensione, si è l'aver
esso aggiunti, levati, cambiati
gli originali in molti
luoghi sotto pretesto di renderli
intelligibili, e di corregere
gli errori de' copisti:
le note musiche de' Greci
<span class="pagenum"><a name="Page_85" id="Page_85"></a>[85]</span>
sparse quà e là ne' diversi autografi
soffrirono un totale
rovesciamento. Orgoglioso
grammatico! Dopo d'essersi
millantato d'avere il primo
dilucidate le <i>note</i> del
canto greco, stampa lo sproposito
di non avere servito
le due righe di note prescritte
in ogni verso da tutti
i greci armonici, che per
i principianti, essendo l'una
di esse a suo parere superflua.
Del rimanente Meibomio
niente arreca di lume
a' greci scrittori per agevolarci
la loro intelligenza.
Meibomio certamente è
autore di mediocre talento,
d'una sufficiente e mal digerita
erudizione, e d'una grande
alterigia.” (<i>Prefaz. a'
Saggi</i>). Puossene leggere
la confutazione, che dottamente
fa di lui il <i>Requeno</i>
nel 2.º tomo pag. 165-180,
337-351.
</p>

<p>
<span class="smcap">Meissonnier</span> (Antonio),
nacque in Marsiglia nel 1783.
I suoi parenti lo destinavano
al commercio, ma amante
dell'indipendenza preferì
di seguire la carriera musicale.
In età di 16 anni partì
per l'Italia, e dopo aver
percorso tutto questo paese,
venne in Napoli, e presentossi
al famoso Interlandi,
che degnossi di dargli de' consigli
sì per la lira, che per
la composizione. Egli fece
sentirsi ben tosto in Napoli
nelle più distinte compagnie.
Il nostro principe di
Butera, che amava le belle
arti, con ispezialità la musica,
e proteggeva gli artisti,
fecegli comporre un'opera
buffa <i>la Donna corretta</i>,
che eseguita nel suo palazzo
in Napoli fu moltissimo applaudita.
Lasciò egli non per
tanto quella città, e si stabilì
in Parigi, ove ha pubblicato
<i>Méthode de lyre</i>, e
molti <i>Capricci, Divertimenti
ed Ariette italiane</i>, da lui
composte per quest'istromento.
</p>

<p>
<span class="smcap">Melanippe</span> di Cuma, abilissimo
non solo nel maneggio
del flauto, ma della lira
eziandio. Pausania fa di
lui menzione (<i>in Phocid.</i>)
e loda una composizione cantabile
di questo maestro da
esso con le tibie pronunziata
in lode di Opi. Secondo
<span class="pagenum"><a name="Page_86" id="Page_86"></a>[86]</span>
Ferecrate citato da Plutarco
(<i>Dialog. de Music.</i>),
egli aumentò le corde negli
strumenti, accrescendo quelle
della lira fino al numero
di dodici, mentre era prima
di due tetracordi. Tale
novità dispiacque allora ai
severi Greci. I seguenti versi
che mette in bocca Ferecrate
alla musica: <i>Melanippide
fu d'ogni mio male — Prima
cagion; m'indebolì costui, — Dodici
corde sopra me
ponendo</i>, due cose provano,
come osserva il Requeno:
1. che Melanippe sia stato
il primo, che inventasse il
sistema de' tre tetracordi; 2.
che li suonasse a mano, il
che è lo stesso che avere rivolta
la lira in cetra; non
distinguendosi questa da
quella, che nel numero delle
corde e nel suonarsi senza
plettro. Sono più molli
i suoni delle corde suonate
con la mano, di quello
che sieno quelli delle corde
ferite col plettro. Questa
mollezza dispiacque dunque
sul principio a' Greci, i quali,
avendo destinata la musica
alla virile educazione,
temettero, non si snervassero
gli animi de' giovani con
la blanda cetra. Melanippe
impiegossi in educare giovani
nell'arte musica: Filosseno
fu suo discepolo
(<i>Saggi t. 1</i>). Egli fiorì
presso a quattro secoli innanzi
G. C.
</p>

<p>
<span class="smcap">Melone</span> (Annibale), dotto
contrappuntista in Bologna
circa 1550; si è reso utile
alla storia della musica
con la sua opera: <i>Desiderio
di Allemano Benelli</i>, che
è l'anagramma del suo vero
nome. Si credette prima
che Bottrigari ne fosse l'autore,
e tanto più di verisimiglianza
acquistò allora quest'opinione,
in quanto costui
in cambio di contradirla,
fecene anzi pubblicare
sotto il suo nome una seconda
edizione. Oltre la confutazione
di un certo Patricio,
quest'opera in forma
dialogistica, tratta principalmente
de' concerti di musica,
che cominciavano ad essere
allora in voga presso le
persone del primo rango,
con ispezialità a Venezia e a
Ferrara. Si resta sorpreso
<span class="pagenum"><a name="Page_87" id="Page_87"></a>[87]</span>
nel leggervi il prodigioso numero
di musici, che il duca
di Ferrara aveva allora
al suo servigio, come eziandio
la quantità e varietà d'instromenti
che facevasi sentire
ne' suoi concerti. Nel
progresso dell'opera, l'autore
analizza, a proporzione
de' lumi di quel secolo
eruditamente, i principj dell'antica
musica de' Greci e della
moderna, riguardando questa
come a quella preferibile,
secondo il pregiudizio
di coloro che comparar pretendono
le cose note alle incognite.
</p>

<p>
<span class="smcap">Menestrier</span> (Claudio Francesco),
gesuita che allo studio
degli antichi seppe unir
con profitto i viaggi, ch'egli
fece per l'Italia, la Germania,
l'Inghilterra, e le
Fiandre: morì in Parigi nel
1705. Tra le sue opere distinguonsi:
1. <i>des Représentations
en musique anciennes
et modernes</i>, Paris 1681, in
12º; 2. <i>Des ballets anciens et
modernes</i>, 1682, in 12º.
</p>

<p>
<span class="smcap">Mengoli</span> (Pietro), professore
di Meccanica nel collegio
de' nobili in Bologna,
uomo distinto per la sodezza
di sua dottrina, nel 1670
pubblicò colà <i>Speculazioni
di musica</i>, in 4.º: si trova
alla fine una tavola delle passioni,
cui pretende l'autore,
che ciascun modo, o
ciascun tuono della musica
di chiesa possa calmare. “Vi
sono ancora molte cose, che
io non ho potuto capire, dice
M. de Boisgelou; per esempio,
allorchè egli parla
de' tuoni di musica rossi, neri,
verdi ec.” Nel t. 8 delle
Transaz. Filosofiche si trova
un assai lungo estratto
di quest'opera.
</p>

<p>
<span class="smcap">Mengozzi</span> (Bernardo),
nato in Firenze nel 1758,
cantante pieno di gusto e
pregevole compositore, era
costantemente applaudito accanto
de' Viganoni, de' Rovedino,
de' Mondini. Nelle
opere di Paesiello e di Cimarosa
egli metteva alcuni
pezzi di musica da lui composti,
che figuravano non
meno che quelli di que' celebri
autori: tra questi sono
principalmente da rimarcarsi
un terzetto dell'<i>Italiana
in Londra</i>, e la deliziosa
<span class="pagenum"><a name="Page_88" id="Page_88"></a>[88]</span>
aria <i>Se m'abbandoni</i>. Dopo
il 1792 stabilitosi in Parigi
pose in musica cinque
opere buffe, e due comico-serie
in quella lingua. Scelto
per maestro di canto in
una delle classi del Conservatorio
formò molti buoni allievi.
L'arte il perdette assai
presto, essendo colà morto
nel 1800 di 42 anni.
</p>

<p>
<span class="smcap">Mercadier de Belesta</span> è
autore di un'opera che ha
per titolo, <i>Nouveau Système
de musique théorique et
pratique</i>, in 8º, Paris 1776.
Secondo M. Chladni l'autore
vi ha esposto molti oggetti
intorno alla teoria numerica
dei suoni, meglio che molti
altri, ed ha ottimamente
confutato alcune false asserzioni
del Tartini sul fenomeno
del terzo suono (<i>V.
Acoustiq. p. 15-254</i>).
</p>

<p>
<span class="smcap">Mersenne</span> (Marino), religioso
minimo, cui la mordacità
del Voltaire con ingiusto
scherno chiama il <i>minimissimo
tra' minimi</i>, diessi
allo studio delle matematiche
e della filosofia, e non
lasciò di render loro de' gran
servigj, per il commercio che
tenne sempre co' più distinti
uomini del suo secolo, di
cui ne divenne il centro: a
questo fine viaggiato aveva
in Italia, in Germania e ne'
Paesi-Bassi; il suo carattere
dolce, pulito ed obbligante
gli conciliò da per tutto degl'illustri
amici. Tra le scienze
egli si attaccò specialmente
alle matematiche ed alla
musica, e pubblicò molte opere
in tutto o in parte relative
a quest'ultima, come
1. <i>Quæstiones in Genesim</i>,
dove a lungo tratta della musica
e degli stromenti degli
Ebrei, 2. <i>Harmonie universelle
contenant la théorie et
la pratique de la musique</i>,
Paris 1636, 2 vol. in fog.
con figure, opera oggidì assai
rara, secondo M. Fournier
(<i>Dictionn. de Bibliograph.</i>
1809), 3. <i>Harmonicorum
Libri XII de sonorum
naturâ, causis et effectibus</i>,
Paris 1648, in fol., quest'è
in parte una traduzione dell'opera
precedente, che contiene
molti pezzi, che non
trovansi nell'originale. L'A.
vi tratta di tutte le parti teoriche
dell'arte, giusta le idee
<span class="pagenum"><a name="Page_89" id="Page_89"></a>[89]</span>
che a suo tempo avevasene
in Francia, e nella quale
dà una meschina idea della
sua propria istruzione, e
dello stato dell'arte in quell'epoca
nella Francia. Quest'opera
ebbe quivi gran corso,
che essa dovette alla singolarità
piuttosto che al merito.
4. <i>Les préludes de l'Harmonie
universelle</i>, è una
rapsodia, ove più si tratta
di Astrologia giudiziaria
che di musica. 5. <i>Cogitata physico-mathematica
de Musicâ
theoreticâ et practicâ</i>, in 4.º
1644. Mersenne giunse a conoscere
la coesistenza de' suoni
acuti col suono fondamentale
di una corda, ma non
l'ha spiegata bene (<i>V. Chladni,
Acoust. p. 250</i>). Egli
aveva il talento di dir poco
in molte parole, e non mostra
gran giudizio ne' suoi
scritti. Morì in Parigi nel
1648 d'anni 60, tornando
dalla casa del suo intimo amico
Descartes, ove aveva
bevuta molt'acqua fredda per
dissetarsi.
</p>

<p>
<span class="smcap">Merula</span> (Cavalier Tarquinio),
uno de' più profondi
contrappuntisti del sec.
17, e 'l più grave compositore
per la musica di chiesa,
non lasciò tutta volta
di scrivere delle bambocciate
musiche, e fu anche in
questo genere il primo. “Immaginò
una <i>fuga</i> di ragazzi
che recitano, senza saperlo
ben a mente, e declinano
il pronome <i>qui quæ quod</i>.
Gl'imbrogli, le confusioni,
le sconcordanze, e i scerpelloni,
che pigliano que' poveri
ignorantelli, e il pedagogo
che li sgrida, formavano
il soggetto di questo
componimento, e facevano
smascellare delle risa cantori,
ed uditorio. L'esito felice
di questa prima prova
diè coraggio al Merula di comporne
una consimile sul <i>hic
hæc et hoc</i>, che non riuscì
men saporita.” (<i>Carpani lett.
7</i>). Nelle sue opere stampate
in 10 vol. in Venezia
nel 1635 si trova un duetto
intitolato <i>sopra la ciacona</i>,
detto così per imitar forse
il canto limitato e monotono
de' ciechi, d'onde è derivato
il nome di <i>ciacona</i>,
in francese <i>chaccone</i>. La cantilena
è sopra un basso ristretto
<span class="pagenum"><a name="Page_90" id="Page_90"></a>[90]</span>
di 5 battute, che
continua sempre a ripetersi
mentre quella va cambiando.
Ghiribizzi di que' tempi senza
gusto (<i>V. Encycl. méthod. p. 222</i>).
</p>

<p>
<span class="smcap">Metastasio</span> (Abb. Pietro)
nacque in Roma l'anno 1698,
all'età di 10 anni
ebbe la fortuna di tirare
a se, cantando per le strade
con grazia, e con espressione
alcuni versi da lui composti,
l'attenzione dell'ab.
Gravina celebre giureconsulto
e letterato di prima
riga: costui lo adottò in
suo figlio, e gli diè un'educazione
degna de' suoi talenti,
ma contro al suo gusto
lo destinò al foro, e non
fu se non dopo la di lui morte
che con maggiore trasporto
tornò egli alle Muse. Nel
1729, egli fu nominato poeta
<i>laureato</i> dell'imperial corte
di Carlo VI amatore intendentissimo
di musica, e
che sosteneva con magnificenza
il suo teatro lirico. Metastasio
fissò la sua dimora in
Vienna dall'età di un poco
più di 30 anni sino alla sua
morte. Egli aveva studiato
a fondo anche la musica: e
contribuì moltissimo co' suoi
consigli a formar de' grand'uomini
per la composizione,
e a dare un nuovo aspetto
a quest'arte. Haydn,
Jommelli, il Sassone e più
altri confessarono di aver più
profittato della conversazione
di questo grand'uomo, che
dello studio e delle lezioni
de' loro maestri. La musica
è assolutamente debitrice della
massima perfezione, a cui
è giunta in quest'ultimi tempi,
ai drammi dell'immortal
Metastasio. Egli, dice
l' ab. <i>Andres</i>, “ha avuta
la malizia poetica e musicale
di schivare tutte le parole
meno acconcie pel canto,
di studiare una felice combinazione
di sillabe per la
soavità ed armonia de' tuoni,
di variare adattamente
i metri nelle arie, di applicare
dappertutto quella cadenza,
quei salti, quei riposi,
quegli accenti, che
più lirica e cantabile rendono
la poesia. I suoi versi
sono di una tale fluidità,
sonorità ed armonia, che
sembra non si posson leggere
<span class="pagenum"><a name="Page_91" id="Page_91"></a>[91]</span>
che cantando. La rapidità
del recitativo dà maggiore
forza alle cose che vi
si dicono, e maggiore fuoco
e calore all'azione, e serve
insieme di grande ajuto
e facilità per il canto. La
sua penna sembra intinta nel
latte di Venere. Il Dio d'Amore
se volesse discendere
a parlare cogli uomini,
non si servirebbe, no, d'altra
lingua, che di quella
del suo vate l'immortale Metastasio.”
Egli ha posti i
compositori di musica in
quello stato che richiede Orazio
nel Poeta per comporre
di gusto. “Se i tuoi occhi
si riempion di lacrime,
dice a' giovani compositori il
Rousseau, se tu senti palpitare
il tuo cuore, se l'espressione
ti soffoca ne' tuoi trasporti,
prendi <i>Metastasio</i> e
fatica, il suo <i>Genio</i> accenderà
il tuo, tu a suo esempio
diverrai creatore.” (<i>Dictionn.
art. Génie</i>). Metastasio
manteneva un commercio
di lettere con Farinelli,
Hasse, Diodati, Martini
e con Sav. Mattei, nelle
quali trovansi delle riflessioni
sulla maniera di disporre
la musica de' suoi
drammi, di prepararne gli
affetti, sulla buona scuola
del canto, sugli abusi e
la maniera di evitarli, sulla
musica degli antichi comparata
con quella de' moderni,
ed altri soggetti relativi all'arte,
che possono leggersi
con profitto da' poeti e da'
musici (<i>V. Opere Postume
del Metastasio, 3 vol. in
8vo 1796</i>). Vi sono in oltre
di lui due <i>Lettere</i> o piuttosto
<i>Dissertazioni sulla musica</i>
dirette da Vienna a Loudun
nel 1765 al Caval. de
Chastellux. Tratta ancora
dottissimamente dell'antica
musica de' Greci nel suo <i>Estratto
della poetica di Aristotele</i>
(<i>v. cap. 1-4-26</i>). Metastasio
finalmente è anche
autore di musica pratica. Vi
ha di lui impressa in Vienna
la musica di alcune <i>Canzoni,
d'Arie sciolte, e coro
con sinfonia</i>, e manoscritta
a due la cel. palinodia
<i>Grazie agl'inganni tuoi</i>. In
una sua lettera del 1750 alla
principessa di Belmonte,
parla egli stesso della musica
<span class="pagenum"><a name="Page_92" id="Page_92"></a>[92]</span>
da lui composta sopra
la <i>partenza di Nice</i>. “Sa
già V. E. ch'io non so scriver
cosa, che abbia ad esser
cantata senza (o bene
o male) immaginarne la musica.
Questa che le trasmetto
è musica per verità semplicissima,
ma pure quando
si voglia cantare con quella
tenera espressione, ch'io ci
suppongo, vi si troverà tutto
quello, che bisogna per
secondar le parole.” Malgrado
le sue frequenti malattie
egli giunse agli anni 84
di età, e morì in Vienna li
dì 12 aprile del 1782. Tra'
suoi biografi il migliore per
lo stile, per l'esattezza delle
notizie e per le riflessioni
saggie sulla poesia e la
musica con cui le accompagna,
vien riputato <i>Giov. Adamo
Hiller</i>, direttore e professore
di musica in Lipsia,
dove pubblicò questa vita
nel 1786.
</p>

<p>
<span class="smcap">Meude-Monpas</span>, letterato
ed amatore di musica in Parigi,
fece quivi imprimere
verso il 1786, sei concerti
pel violino a 9, da lui composti.
Egli avrebbe dovuto
non passar oltre, ma pensò
di pubblicare ancora un'opera
didattica col titolo di
<i>Dictionnaire de musique</i>, piena
da capo a fondo di errori,
per cui meritò giustamente
una severa critica di
M. Framery nel num. 26
del Mercurio del 1788. Costui
lo accusa, non ostante
che si dica egli stesso partigiano
<i>della bella semplicità</i>,
di molte incoerenze, di
espressioni ricercate, strane
e fantastiche, oltre a più trivialità
e difetti di lingua.
</p>

<p>
<span class="smcap">Meusel</span> (Giov. Giorgio),
dottore di filosofia, e professore
di storia a Erlang,
pubblicò un'opera in 8vo col
titolo: <i>Teutsches</i> ec., ossia
<i>Dizionario degli Artisti allemanni,
o Catalogo di tutti
gl'Artisti viventi</i>: la seconda
edizione accresciuta è
del 1787. In essa trovansi
molte interessanti memorie
su i principali musici della
Germania. In un'altra sua
opera intitolata <i>Miscellanee
per rapporto alle Arti</i>, dal
1779 sino al 1786, si trovano
delle biografie di molti musici,
come ancora nel suo <i>Museo
<span class="pagenum"><a name="Page_93" id="Page_93"></a>[93]</span>
per gli artisti ed amatori delle
arti</i>, a Manheim 1787.
</p>

<p>
<span class="smcap">Mezieres</span> (M. de), è l'autore
di un'opera col titolo:
<i>Effets de l'air sur le corps
humain, considérés dans
le son, ou de la nature du
chant</i>, 1760 in 12º. Questo
libro non risponde in nulla
al suo titolo, e non contiene
che delle viste superficiali
e false. (<i>V. Journal
des Savans</i>).
</p>

<p><a id="mi"></a>
<span class="smcap bigword">Michaelis</span>, dotto musico a
Osnabruck, di cui nella gazzetta
filarmonica di Lipsia
1805, n. 8 si trova l'eccellente
trattato: <i>Über frühe</i>,
ec. cioè <i>Sulla prima formazione
in musica</i>, che vien
molto commendato dal d.^{r}
Lichtenthal (pag. 66).
</p>

<p>
<span class="smcap">Midia</span> era maestro di musica
in Atene quattro secoli
innanzi G. C. Di lui ci narra
il famoso oratore Demostene,
che essendo egli incaricato
dalla sua tribù  di
mandare a' giuochi pubblici,
coll'occasione d'un premio
proposto, i giovani più abili
nel canto, scelto aveva
Midia per perfezionarli nell'armonia.
Era però costui un
occulto nemico di Demostene,
senza che questi, non
ostante la sua penetrazione,
se ne fosse mai accorto: egli
invece di disporre i giovani
pel concorso, e così aspirare
al premio, trascurava
la loro educazione per fare
scomparire il suo rivale,
e fargli incorrere la indegnazione
della tribù. Ma avvertito
Demostene del pravo suo
animo, cacciò Midia da quella
scuola, e sostituì a lui il
bravo Telefano, come diremo
nel suo articolo.
</p>

<p>
<span class="smcap">Milizia</span> (Francesco) diè
per la prima volta al pubblico
nel 1771, in Roma il
suo <i>Trattato completo, formale,
e materiale del teatro</i>
i di cui esemplari furono tutti
ritirati per ordine del maestro
del Sacro Palazzo, e
passati in potere del Sig. <i>Odescalchi</i>,
mecenate del libro
a condizione di non fargli
vedere più luce. L'autore
dopo avervi corretto varj
passi, e fattevi alcune aggiunte
lo pubblicò in Venezia
nel 1794, in 4.º. Egli
<span class="pagenum"><a name="Page_94" id="Page_94"></a>[94]</span>
impiega quattro ben lunghi
capitoli <i>sulla Musica</i> dal
quinto sino all'ottavo del suo
libro. Fa dapprima la storia
dell'opera in musica rinnovata
in Italia sul cominciare
del sec. 17. Tratta quindi
dell'argomento di dramma
in musica, e non trascura
di fare il dovuto elogio
al gran Metastasio, i di cui
drammi, egli dice, sono le
vere regole dello stile lirico,
e che egli sarebbe in tutto
un legislatore perfetto,
se vi avesse sparso meno amore,
e se avesse goduto più
di libertà in condurre e snodare
i soggetti tragici. Il
cap. 7 tratta della musica,
della sua origine, dell'influenza
che ella ha grandissima
sul fisico e sul morale
dell'uomo: della sua essenza.
Dopo queste preliminari
nozioni della musica
in generale, ne considera
l'applicazione alle varie parti
del Dramma: e nel cap.
8 tratta finalmente degli Attori.
Noi rapporteremo alcune
riflessioni dell'A. sullo
stato dell'attuale dicadimento
della musica teatrale.
“Dacchè la nostra musica,
egli dice, ha scosso
il giogo della poesia, non è
più imitativa, nulla più esprime,
e niun effetto più
produce. <i>È divenuta una
raccolta di pensieri, eccellenti
bensì, ma senza connessione,
senza significato, e
senza convenienza</i>, appunto
come gli arabeschi vaticani
di Raffaello tanto pregiati e
tanto irregolari. La musica
la meglio calcolata in tutti
i suoi tuoni, la più geometrica
ne' suoi accordi, se non
ha alcuna significazione, sarà
come un prisma, che presenta
i più bei colori, e non
fa quadro: divertirà l'orecchie,
ed annojerà sicuramente
lo spirito... Bisogna o che
il Poeta sia Compositore o
che il Compositore sia Poeta;
e non riunendosi insieme
questi due rari talenti abbia
almeno il Compositore
la docile discretezza d'intendersela
col Poeta, e di
persuadersi una volta per
sempre, che la musica è un'espressione
più forte, più
viva, più calda de' concetti
e degli affetti dell'animo
<span class="pagenum"><a name="Page_95" id="Page_95"></a>[95]</span>
espressi dalla Poesia.....
Un altro gran male dell'odierna
musica italiana è nel
troppo. Questo troppo ha
cagionato ornati, ritagli, tritumi,
bizzarrie, che hanno
fatto perdere di vista l'oggetto
principale della musica,
il quale consiste in esprimere
nella maniera più naturale
e più semplice i sentimenti
della poesia, affinchè ne sia
il cuore più vivamente toccato.
La bella semplicità può
sola imitare la natura... L'altro
malanno è quello d'una
novità continua. Quella musica
che piaceva venti anni addietro,
ora più non si soffre.
Fosse anche Apollo il compositore
d'un'<i>Opera</i>, fatta ch'ella
è una volta in un teatro,
Dio vi guardi che vi ritorni
la seconda nemmeno in capo
a trent'anni. Questo è uno
de' più grandi motivi, per cui
essa musica è divenuta come
una moda passeggiera, piena
di arzigogoli, e di capricci; e
viene tacciata, che sia caduta
oggidì, come l'architettura nel
Borrominesco, cioè che per
desiderio di sorprendere colla
novità abbia smarrito il
dritto sentiero d'imitare la
bella natura, per piacere e
giovare.” L'ultima che rapporteremo
delle riflessioni di
questo scrittore filosofo è sulla
bizzarria nuovamente introdotta
di sostituire al recitativo
musicale (invenzione
che fece tanto onore a' nostri
antichi musici) la declamazione
parlante. “Eseguire il recitativo,
dice il N. A., nella
maniera consueta (cioè cantando
e trillando), è un sonnifero;
parlarlo semplicemente,
no, <i>un'Opera ora parlata, ora
cantata, farebbe una discrepanza
come tra gelo e fiamma</i>.”
Sarebbe desiderabile che
i Compositori ed il pubblico
per correggersi de' moderni
sviamenti e rientrare nel buon
cammino, seguissero i saggi
consigli, e le vedute veramente
filosofiche di questo
autore.
</p>

<p>
<span class="smcap">Millico</span> (Giuseppe), nato
in Milano verso il 1739
è stato riguardato come uno
de' migliori cantanti da teatro
sulla fine del p. p. secolo
per la sua maniera nobile
insieme e piena di espressione
e di sensibilità. A
<span class="pagenum"><a name="Page_96" id="Page_96"></a>[96]</span>
siffatte qualità dovette egli
l'onore di essere scelto da
Gluck, allorchè era in Vienna
nel 1772, per insegnare
alla sua nipote l'arte del canto,
e sotto la di lui direzione
divenne ella in pochissimo
tempo oggetto dell'ammirazione
di tutta la città. Da
Vienna Millico fu a cantare in
Londra nel 1774, e tornò alla
sua patria come musico di camera
del nostro sovrano Ferdinando
III, nel 1780. Si dice
che riunendo i suoi straordinari
talenti all'astuzia e all'ambizione
di cortigiano, egli
perseguitava Marchesi e
gli altri virtuosi esteri, che
trascuravano di andare in
cerca della sua protezione.
Egli viveva ancora sino al
1790.
</p>

<p>
<span class="smcap">Millin</span> (Albino-Luigi),
membro dell'Istituto nazionale,
e noto abbastanza per
un gran numero di opere
sulle arti e l'antichità. Egli
sin dal 1795, ha la cura di
compilare una collezione periodica
assai preziosa per la
storia delle scienze e delle
lettere, intitolata le <i>Magasin
Encyclopédique</i>, dove
molti interessanti opuscoli si
trovano relativi alla musica,
e di M. Millin e d'altri autori
(<i>V. i num. di maggio
e di agosto 1810</i>). Egli
è anche autore di <i>un Dictionnaire
des Beaux-Arts</i>, in
3 vol. in 8vo 1806: ove si
trovano molti articoli assai
pregevoli sulla musica e sugli
stromenti, che per lo più
sono tradotti dalla teoria generale
delle belle arti di
Sulzer.
</p>

<p>
<span class="smcap">Minermo</span> musico-poeta
greco, di cui Ateneo (<i>lib.
13</i>) parla con somma lode.
Inventò egli nelle tibie
le diesis quadruntali per
cantare il molle pentametro,
<i>dulces, reperit sonos, et mollis
pentametri cantum</i>. Properzio
nella 9ª elegia del 1.º lib.
lo fa superiore ad Omero
ne' versi amatori. Da questo
poeta e da Orazio si conchiude,
che le composizioni
di Minermo duravano ancora
nel secolo di Augusto
con gran credito; e Camaleone
presso Ateneo (<i>lib.
14</i>) afferma, che i Greci
eran soliti a cantare i versi
di Minermo non men che
<span class="pagenum"><a name="Page_97" id="Page_97"></a>[97]</span>
quelli di Omero, di Esiodo,
di Archiloco, e di Focilide.
In un suo Poema egli
introdusse il primo le nove
muse celesti anteriori a
Giove: invenzione, di cui
Pausania (<i>Beot.</i>) fece gran
conto, e di cui tanto parlarono
i grammatici del cinque
cento. Frequentando Minermo,
benchè già vecchio, le
allegre adunanze, e' conviti
de' grandi, abbandonò la severità
del costume propria allora
sempre de' musici; e nella
più inoltrata età fu colpito
dall'amore della cantatrice
Nano. Il povero vecchio
sentendosi ringiovenire,
acceso d'insolito fuoco
ravvivò l'ardore pel canto,
e compose e <i>notò</i> in vaga
musica canzoni piene di quelle
delicatezze, di cui abbondano
i feriti cuori. Ma divenuto
l'oggetto de' scherzi
di spiritosi giovani disingannossi
della sua sognata felicità,
e diessi a comporre
della musica sopra più serj
soggetti; così Stobeo cita di
lui un'egloga, il di cui argomento
era non doversi in
modo alcuno collocar negli
amori la felicità dell'uomo;
trovandosi nelle vicende di
questa passione più tormento
che piacere. Secondo Laerzio
(<i>in vitâ Solon.</i>) fu egli
contemporaneo di Solone,
visse cioè sei secoli innanzi
l'era comune (<i>V. Requeno
tom. 1</i>).
</p>

<p>
<span class="smcap">Mingotti</span> (Regina) nacque
in Napoli circa 1726, da un
padre uffiziale al servigio dell'Austria,
che bambina di pochi
mesi seco la condusse a
Gratz nella Silesia; alla di
lui morte un suo zio la mise
in un Convento di Orsoline,
dove apprese la musica:
a 14 anni di sua età ella
tornò in casa di sua madre,
e la sua bella voce e la
grand'arte con cui la regolava,
fecele al mondo la più brillante
fortuna. Sposò pochi
anni dopo il Sig. Mingotti
veneziano, impresario del teatro
a Dresda: Porpora, che
era allora al servizio del re,
la produsse come una giovane
delle più belle speranze,
e per la sua raccomandazione
le si offrì di cantare
in quel teatro insieme con
la cel. Faustina moglie del
<span class="pagenum"><a name="Page_98" id="Page_98"></a>[98]</span>
Sassone. Gli applausi e la
riputazione, che quivi acquistossi
pe' suoi talenti, la resero
celebre anche fuori, e
al di là delle Alpi. Essa fu
invitata in Napoli a cantare
sul gran teatro di S. Carlo
nel 1750, e passando per
Vienna ottenne dal Metastasio
una commendatizia alla
Principessa di Belmonte: egli
la chiama nella sua lettera,
<i>uno dei più distinti ornamenti
della schiera canora
di Dresda</i>. Ella si era applicata
con tanto zelo allo
studio della lingua italiana,
che allorquando cantò per la
prima volta la parte di Aristea
nell'Olimpiade del Galuppi,
sorprese gl'Italiani sì
per la purezza della pronunzia,
come per il suo canto
melodioso, e la sua maniera
espressiva e naturale. I teatri
di tutte le grandi città della
Germania, della Francia,
dell'Inghilterra e dell'Italia
risuonarono degli applausi
dovuti alla sua arte. Nel
1763 ella ritirossi a Monaco
nella Baviera, dove godeva
della stima generale della corte
e della città. Burney la
sentì colà nel 1772, ella conservava
ancora tutta la bellezza
della sua voce, e ragionava
sulla musica con molta
profondità e giudizio:
cantò dinanzi a lui per quattro
ore intiere, accompagnandosi
ella medesima sul
forte piano. La sua conversazione
era gaja e piacevole,
parlava il tedesco, il francese
e l'italiano con tanta
perfezione, che riusciva difficile
il distinguere qual fosse
il suo patrio idioma. Nella
galleria di Dresda vedesi
il di lei ritratto dipinto da
Rosalba a pastello ad essa
rassomigliante mentr'era giovane
(<i>V. Burney's Travels,
tom. II, p 111</i>).
</p>

<p>
<span class="smcap">Minoja</span> (Ambrogio), uno de'
più celebri maestri d'Italia d'oggi
giorno, e membro onorario
del conservatorio di
Milano, nacque a Lodi nel
1752. All'età di 14 anni cominciò
per suo diporto a coltivare
la musica, e la professò
meno per necessità che
per gusto. Fece il suo corso
di studj in Napoli sotto
la direzione di Sala; e tornato
alla sua patria, fu il successore
<span class="pagenum"><a name="Page_99" id="Page_99"></a>[99]</span>
del cel. Lampugnani,
come primo maestro di
cembalo al teatro <i>della Scala</i>
in Milano. Egli compose
allora alcuni pezzi di musica
strumentale, sei quartetti
col titolo di <i>Divertimenti
della Campagna</i>, e due
opere serie, una pel teatro
di Argentina in Roma, mentre
colà soggiornava, e l'altra
per quello della <i>Scala</i>,
in Milano, ove al suo ritorno
fu scelto maestro di cappella
dei Padri <i>della Scala</i>,
e diessi interamente alla musica
di chiesa. Poco tempo
dopo, l'armate francesi occupato
avendo l'Italia, riportò
egli il premio d'una
medaglia d'oro del valore di
100 Zecchini, per una marcia
e una sinfonia funebre in
onore del gen. Hoche; scrisse
ancora due messe di <i>Requiem</i>
che si conservano negli
archivj del governo: un
<i>Veni creator</i> e un <i>Te Deum</i>,
che fu eseguito nella cattedrale
di Milano da un'orchestra
di 250 musici. Egli
ha fatta la musica di molti
Salmi a più voci, con
accompagnamento di pochi
stromenti, in cui la scienza
nulla pregiudica all'espressione
ed al gusto. Minoja
in oltre è autore di alcune
<i>Lettere sul canto</i>, Milano
1813. L'opera è divisa in
tre parti. Tratta la prima
dello scopo del canto, quale,
secondo lui, consiste in
commovere, ed istruire gli
uditori per mezzo dell'espressione.
Nella seconda s'occupa
egli del gusto che ha
regnato nella musica vocale
ad epoche differenti del secolo
passato. Nella terza finalmente
i principali ed
i più proprj mezzi vengono
esposti, atti a formare il canto,
come l'intuonazione, il
solfeggio, le grazie, la pronunziazione,
e la qualità del
tuono (<i>V. Giorn. Italico,
Londra dicembre 1813</i>).
</p>

<p>
<span class="smcap">Mirabeau</span> (Gabr. Riquetti,
conte de). A questo
grand'oratore vien'attribuito
un opuscolo di 95 pagine
relativo alla musica: <i>Le
Lecteur y mettra le titre</i>,
Londra 1777, in 8vo (<i>Veggasi
Dictionaire des anonymes
de M. Barbier, t. num. 34,
27</i>). Questo scritto è pieno
<span class="pagenum"><a name="Page_100" id="Page_100"></a>[100]</span>
di eccellenti viste sulla musica
stromentale, e contiene
l'analisi ragionata di una
gran sinfonia di Raimondi
col programma di Avventure
di Telemaco eseguita
in Amsterdam li 15 gennaro
del 1777.
</p>

<p>
<span class="smcap">Mirabella</span> (Vincenzo),
nobile siracusano, dell'Accademie
di Roma e di Napoli,
assai dotto nelle belle lettere
e nella musica, morì in
<a id="tn100"></a>Modica nel 1624. Molti de'
suoi scritti sulla musica trovansi
impressi in Palermo
nel 1603; come nel 1606, il
primo libro de' suoi madrigali.
</p>

<p>
<span class="smcap">Misliwechek</span> (Giuseppe),
detto il <i>Boemo</i> in Italia, era
nato in un villaggio vicino
a Praga, ove secondo
l'uso delle scuole di campagna
nella Boemia ebbe le
prime lezioni di musica.
Questa prima istruzione svegliò
i suoi talenti e 'l suo amore
per la medesima, cosichè immediatamente
dopo la morte
di suo padre portossi in Praga,
per prendervi le lezioni del
cel. Segert, che quivi allora
dimorava. Egli si applicò
a questo studio con tanto
zelo e successo, che poco
dopo compose sei sinfonie
che furono generalmente
applaudite. Animato da
questo primo buon incontro,
nel 1763 partì per Venezia,
e vi studiò il contrappunto
sotto il maestro Pescetti:
quindi si rese a Parma,
ove scrisse la sua prima
opera, che piacque talmente
che fu chiamato in
Napoli. Il <i>Bellerofonte</i>, ch'egli
vi scrisse per il giorno
natalizio del re Ferdinando,
lo rese così celebre, che per
un intero decennio compose
nove opere per quel teatro;
tra le quali si distingue
l'<i>Olimpiade</i> da lui scritta
nel 1778, principalmente
per l'aria <i>Se cerca, se
dice</i>, che vien riguardata universalmente
come un capo
d'opera. A Venezia, a
Pavia, a Monaco ebbe del
pari una favorevole accoglienza.
Ma la fortuna cominciò
a voltargli le spalle nel 1780,
allorchè diede in Milano la
sua <i>Armida</i> che spiacque al
segno, che dovette cambiarsi
la musica sin dalla prima
<span class="pagenum"><a name="Page_101" id="Page_101"></a>[101]</span>
rappresentazione, nè altro
si ritenne della sua che
un'aria di bravura cantata
dal <i>Marchesini</i>. Andò quindi
in Roma, ed incontrò
anche peggio nell'opera che
vi scrisse: egli morì quivi
nell'estrema miseria a' dì 4
febrajo del 1782 di 45 anni.
In Italia aveva scritto
oltre a 30 opere, molti oratorj,
sinfonie e concerti.
Dodici delle sue <i>overture</i> sono
state impresse in Germania.
Nelle biografie degli uomini
celebri della Boemia e
della Moravia si trova il suo
ritratto.
</p>

<p>
<span class="smcap">Mitzler de Kolof</span> (Lor.
Cristiano), fece i suoi studj
nel ginnasio di Anspach,
e sin da fanciullo apprese i
principj della musica e 'l canto
sotto Ehrman. Dopo il
1734 consacrossi alle scienze
nell'università di Lipsia,
e due anni dopo vi diè un
corso pubblico di matematiche,
di filosofia, e di musica.
La lettura degli scritti
di Mattheson, l'assidua
sua frequenza al concerto musicale
di Lipsia, ma soprattutto
la conversazione del
gran Bach, formato avendo
il suo gusto, egli volle innalzar
la sua arte alla dignità
d'una scienza mattematica.
Nel 1734, pubblicò a
tal disegno la sua dissertazione
<i>Quod musica scientia
sit</i>. Nel 1738, co' soccorsi
del conte Lucchesini, e del
maestro di cappella Bümler,
stabilì una società corrispondente
di scienze musicali, di
cui fu nominato secretario:
tutte le memorie dovevano
indirizzarsi a lui. Il catalogo
de' membri di questa società,
e i di lei statuti trovansi
nella Biblioteca di musica.
Il primario scopo della
sua biblioteca era la teoria
musicale. Nel 1740, egli
avventurò alcuni saggi
d'odi da lui composte, la
di cui mediocrità mosse le
risa di tutti. In uno scritto
di quel tempo per via
di smodati encomj si misero
in ischerno le sue composizioni
musico-matematiche, ed
egli ebbe tuttavia la debolezza
di crederli sinceri, e
di rispondere a quelle finte
lodi con ringraziamenti nella
sua Biblioteca. Finì costui
<span class="pagenum"><a name="Page_102" id="Page_102"></a>[102]</span>
i suoi giorni in Varsavia
col titolo di matematico della
corte di Polonia, nel 1778.
Le sue opere di teoria musicale
sono: <i>Dissertatio quod
musica scientia sit, et pars
eruditionis philosophicæ</i>, Lipsiæ
1734 in 4º. <i>Biblioteca
di musica</i>, in tedesco, o <i>notizie
esatte ed analisi imparziali
di libri e scritti sulla
musica</i>, 3. vol., in 4º 1738-1754.
<i>Gli elementi del basso
continuo, trattati secondo
il metodo matematico, e spiegati
per mezzo di una macchina,
inventata a tale effetto</i>,
Lipsia 1739 in 8vo.
<i>Lo speculatore in musica, che
scuopre amichevolmente i difetti
de' musici ec.</i> Questa
specie di Giornale comparve
nel 1748, in 8vo. Alla
fine del medesimo aggiunse
egli la traduzione dall'Italiano
dell'Avviso a' compositori
ed ai cantanti di <i>Riva</i>,
residente del duca di
Modena in Londra. E la <i>Traduzione
dal latino del Gradus
ad parnassum di Fux</i>,
con note, Lipsia 1742, in 4º.
</p>

<p><a id="mo"></a>
<span class="smcap bigword">Mojon</span> (Giuseppe), dottore
in medicina, membro
dell'Istituto nazionale ligure,
e professore di chimica
nell'università di Genova;
delle molte opere ch'egli
ha dato alla luce non
faremo menzione che di quella,
cui diè il titolo di <i>Memoria
sull'utilità della musica,
sì nello stato di salute,
come in quello di malattia</i>,
Genova 1802. Il D.
Muggetti, medico-chirurgo di
Pavia, e membro corrispondente
della società medica d'emulazione,
e della galvanica
di Parigi, ne ha pubblicata
una traduzione francese,
Parigi 1803, in 8vo con
alcune sue annotazioni. Nella
sua prefazione egli dice di
avere intrapresa l'intera traduzione
di quella Memoria,
non essendo, suscettibile di estratto,
a motivo dell'estrema
sua concisione, che non permette
di toglierne una sola
parola; <i>Io desidero che la
mia fatica, le osservazioni e
riflessioni dell'autore render
possano più comune l'impiego
della musica a preferenza
<span class="pagenum"><a name="Page_103" id="Page_103"></a>[103]</span>
delle droghe, a cui
spesso ripugna la natura, e
che il più delle volte ancora
sono di notabil danno in certe
malattie nervose, e soprattutto
nell'ipocondria e in diverse
altre specie di delirio;
se questa massima fosse stata
ben ponderata da' medici,
il filosofo di Ginevra non
avrebbe contro di loro avanzato
quel sarcasmo, dicendo:</i>
Io non sò di quai mali
ci guariscono; anzichè ce
ne regalano dei più funesti
ancora, la pusillanimità, la
lassezza, la credulità, il terror
della morte; se guariscono
il corpo, essi uccidono
il coraggio.
</p>

<p>
<span class="smcap">Molineux</span> (d.^{r} Tommaso),
inglese, di cui vi ha
nelle Transazioni filosofiche
del 1702, num. 283, <i>a Letter
etc.</i>, cioè <i>Lettera al Rev.
Saint-George, Vescovo di Clogher
in Irlanda, sopra alcuni
dubbj intorno l'antica
lira de' Greci e de' Romani,
colla spiegazione d'un passo
oscuro di un'ode di Orazio</i>.
</p>

<p>
<span class="smcap">Momigny</span> (Girol. Gius.
de), nato a Philippeville nel
1776, apprese sin da fanciullo
la musica, e i suoi progressi
furono sì rapidi che
di nove anni egli improvvisava.
Non lasciò frattanto
di applicarsi alle scienze, e
venne a stabilirsi in Parigi
nel 1800, dove compose la
musica di due opere, di alcune
cantate, quartetti, sonate
per forte-piano ec. La
sua opera principale è <i>Cours
complet d'harmonie, et de
composition</i>, in 3 vol. in
8vo. Il suo corso è una nuova
e compita teoria della
musica, fondata in parte sul
sistema di Ballière, sviluppato
da Jamard, e sopra alcune
vedute dell'ab. Feytou,
come può vedersi all'artic.
<i>Cromatique</i> (<i>t. 1 de la musique
dans l'Encyclop. méthod.</i>).
Le altre scoperte
sparse in quel corso appartengono
interamente a M.
de Momigny. Sono esse diametralmente
opposte alle idee
ricevute, benchè non
sian meno ingegnose, sovra
tutto ne' capitoli sulla misura
e il ritmo. Nel 1802
egli avea pubblicato il primo
anno delle sue lezioni
<span class="pagenum"><a name="Page_104" id="Page_104"></a>[104]</span>
di forte-piano, che ha avuto
buon incontro.
</p>

<p>
<span class="smcap">Monopoli</span> (Giacomo), il
cui vero nome di famiglia
era <i>Insanguine</i>, veniva detto
Monopoli, perchè nato
in questa città nel regno di
Napoli. La sua musica per
teatro ebbe al suo tempo
gran successo; egli scrisse la
musica di <i>Calipso</i> nel 1782
e quella del salmo 71, in
versi lirici di Sav. Mattei
nel 1775. Rammentiamo solo
quest'ultime sue composizioni
per dare a conoscere
l'epoca in cui egli fioriva,
non avendo intorno a lui
altre memorie.
</p>

<p>
<span class="smcap">Monsigny</span> (Pier-Alessandro),
a cui i francesi attribuiscono
la rivoluzione musicale
del loro teatro, avvicinando
vieppiù la loro musica
a quella degl'italiani;
per il che gli danno il nome
di Sacchini della Francia.
Tutta la sua musica,
essi dicono, è d'istinto,
tutti i suoi canti tuttora si
ritengono, e vien riconosciuto
generalmente da tutti,
che egli ha portato al supremo
grado il patetico e 'l
canto di espressione. In un
<i>Rapporto</i> della Classe delle
Belle-arti del 1810, Monsigny
viene annoverato tra'
gran maestri, che hanno
dato al teatro delle eccellenti
opere in tutti i generi
(pag. 55). “La sensibilità
di questo compositore (<i>scriveva
nel 1811, M. Fayolle</i>),
bisogna che sia stata molto
viva, perchè conservato ne
abbia così gran dose all'età
di 82 anni. Non ha guari,
spiegandoci egli la maniera
con la quale aveva voluto
dipingere nel suo dramma
le <i>Déserteur</i>, la situazione
d'Aloisa, allorchè riviene
gradatamente dal suo deliquio,
e che le sue parole
singhiozzanti sono interrotte
d'alcuni pezzi strumentali;
egli proruppe in un
largo pianto, e cadde egli
stesso nello sfinimento che
dipingeva della più espressiva
maniera.”
</p>

<p>
<span class="smcap">Monteclair</span> (Michele),
imparò la musica e 'l gusto
per quest'arte sotto Moreau,
ottimo maestro di cappella
in quel tempo, e l'esercitò
in Parigi con buon successo,
<span class="pagenum"><a name="Page_105" id="Page_105"></a>[105]</span>
ove morì nel 1737. Tra
le altre sue composizioni vi
ha il <i>Gefte</i>, che fu il primo
Oratorio che si sia fatto
sul teatro di Parigi nel 1732.
Vi ha in oltre di lui <i>Méthode
pour apprendre la musique</i> in
8º, che vien tenuto
in qualche pregio.
</p>

<p>
<span class="smcap">Monteverde</span> (Claudio),
da Cremona, fu uno de'
più gran musici del suo tempo,
e uno dei fondatori della
scuola di Lombardia. Egli
studiò la composizione
sotto M. Antonio Ingegneri,
maestro di cappella del
duca di Mantova, nella di
cui corte si era acquistato
già molta stima come violinista.
Mal contento delle
regole e della pratica de'
suoi predecessori, avventurò
de' nuovi metodi; osò
il primo di usare la quinta
diminuita, come consonanza:
introdusse le dissonanze
doppie con preparazione, e
provossi di praticare in nuove
maniere le dissonanze di
passaggio. Benchè si sia egli
ingannato in alcuni punti,
come chiaramente glie
lo provò <i>Artusi</i>, può dirsi
tuttavia certamente, che di
tutti i maestri egli è il primo
a cui la tonalità e la
moderna armonia abbiano le
maggiori obbligazioni. “Egli
è indubitato, dice il Carpani,
che le dissonanze sono
come il chiaro-scuro nella
pittura. Col mezzo dell'opposizione
e del confronto
danno esse più risalto ed
effetto all'accordo vero, ne
accrescono il desiderio, e
svegliano così l'attenzione,
operando a guisa degli stimolanti
che si danno agli
obesi e sonnacchiosi. Quel
momento d'inquietudine che
producono in noi, si trasforma
in piacere vivissimo
allorchè sentiamo poi l'accordo,
quale l'orecchio nostro
non cessava di travederlo
e desiderarlo. Non è
a dire perciò quanto vantaggio
recassero alla musica,
coll'introdurvi le dissonanze,
lo <i>Scarlatti</i>, e molto prima
di lui il <i>Monteverde</i>,
<i>scopritor primo</i> di questa miniera
di bellezze” (<i>let. 3</i>).
Monteverde discolpossi intanto
delle critiche, che se
gli erano fatte, e rispose
<span class="pagenum"><a name="Page_106" id="Page_106"></a>[106]</span>
con alcune <i>lettere</i> stampate
in fronte alle sue opere. Le
bellezze della sua musica attirarono
in suo favore il pubblico,
e la più parte degli
amatori. I suoi pretesi errori
modificati cominciarono
ad operare la gran rivoluzione
musicale in Italia, e
furono generalmente adottati.
L'arte alleviata e disciolta
da una quantità di severe
regole, e dal giogo della
pedanteria, fece de' nuovi
progressi, ed aprì nuova
via a tanti uomini celebri,
che son venuti di poi. In
ricompensa de' suoi talenti
e degli importanti servigj
resi all'arte, Monteverde
divenne maestro di cappella
di S. Marco in Venezia,
posto occupato mai sempre
da' più grandi uomini. Egli
quivi morì in età molto avanzata
nel 1651. Le sue
composizioni per teatro e
per chiesa, parte impresse
in Venezia e parte manoscritte,
si conservano ancora
in diverse biblioteche.
</p>

<p>
<span class="smcap">Montù</span> (M.), piemontese,
dottissimo nella meccanica
e nella teoria della musica,
morto immaturamente in Parigi
nello scorso anno 1814.
Egli è autore di un'opera
intitolata <i>Numerazione armonica
per ispiegare le leggi
dell'armonia</i>: ed è inventore
inoltre di due instromenti
di musica, detto l'uno
<i>Sfera-armonica</i>, e <i>Sonometro</i>
l'altro. Può leggersene
la descrizione nel libro
intitolato <i>Archives des
découvertes</i> etc. Paris 1809,
al num. 14. “Questi due
instromenti, ivi si dice, sono
stati inventati da M. Montù,
per dare una dimostrazione
matematica de' principj
dell'armonia, ignoti o
combattuti sinora. Quest'instromenti
e i loro accessorj
sono d'una perfezione preziosa
e rara. I Sig. <i>Prony</i>,
<i>Charles</i>, <i>Gossec</i> e <i>Martini</i>,
ne hanno fatto un rapporto
al ministro, in cui dichiarano
che i suddetti stromenti
possono utilmente servire
a far delle sperienze interessanti
sulle proporzioni
musicali, relative ai sistemi
degli antichi, non che a quei
de' moderni. Il governo li
ha comprati, e li ha fatti
<span class="pagenum"><a name="Page_107" id="Page_107"></a>[107]</span>
deporre nel Conservatorio
di musica.” (pag. 372).
Le invenzioni di Montù formano
la maraviglia de' Francesi,
e l'orgoglio dell'Italia.
</p>

<p>
<span class="smcap">Montucla</span> (Giov. Franc.
de), membro della R. Accademia
delle scienze di Berlino,
pubblicò nel 1758 in
Parigi un'opera in 2 vol.
in 4º, intitolata: <i>Histoire des
mathématiques</i>, nella quale
dalla pag. 122-136, si trova
in ristretto la <i>Storia della
musica greca</i>. Egli dà
un'esposizione assai superficiale
e molto imperfetta del
sistema acustico de' Greci,
comechè avesse dovuto farne
l'oggetto essenziale del suo
argomento. Poteva dispensarsi
piuttosto dal trattarvi
la questione della tonalità
della greca musica, non avendo
un rapporto necessario
al suo oggetto. Montucla
morì a Versailles nel 1799;
egli aveva preparata una seconda
edizione della sua Storia
con molte addizioni,
ch'è stata pubblicata e compiuta
dall'astronomo Lalande,
a cui erano stati rimessi
i manoscritti del Montucla,
in 4 vol. in 4º.
</p>

<p>
<span class="smcap">Montvallon</span> (M. de),
nel 1742, pubblicò un'opera
intitolata: <i>Nouveau Système
de musique sur les intervalles
des tons, et sur les
proportions des accords, ou
l'on examine les systèmes proposés
par divers auteurs</i>. Non
possiamo darne saggio, non
conoscendola.
</p>

<p>
<span class="smcap">Monza</span> (Caval. Carlo),
maestro di cappella in Milano
sua patria, ove godette
della riputazione di uno
de' migliori compositori per
teatro e per chiesa. Nel 1766,
compose il <i>Temistocle</i> per
quel gran teatro <i>della Scala</i>:
e nel 1777, per quel
di Venezia <i>Mitteti</i> e <i>Cajo Mario</i>,
che incontrarono assaissimo:
alcune arie di questi
drammi furono impresse in
Germania, ed in Londra nel
1783, la sua terza opera consiste
in <i>six sonatas for the
harpsichord, or piano-forte
with a violon</i>. Il d.^{r} Burney
scrive di aver sentita una sua
messa in <i>S. Maria secreta</i> di
Milano, ch'egli approvò come
bella e piena di genio.
</p>

<p>
<span class="pagenum"><a name="Page_108" id="Page_108"></a>[108]</span>
<span class="smcap">Mooser</span> (Luigi), di Friburgo
nella Svizzera, giovane
artista costruttore di
organi e piano-forte, ha portato
la sua arte al più alto
grado della perfezione. La
pienezza, la forza e nel tempo
stesso la dolcezza e morbidezza
de' suoni distinguono
sommamente i suoi piano-forte
a coda. L'organo ch'egli
ha fatto per il nuovo
Tempio di Berna è un capo
d'opera: bisogna sentirlo
per farsene un'idea, ed
esaminarlo di presenza per
apprezzarne il merito. L'ultima
e migliore sua opera
è un forte-piano organizzato,
che gli amatori si danno
premura di andar a vedere
in sua casa, e ch'egli
chiama <i>orchester-instrument</i>,
stromento di orchestra. Puossene
vedere la descrizione in
un libretto in 12º che ha
per titolo: <i>Etrennes Fribourgeoises
pour l'année 1810</i>.
</p>

<p>
<span class="smcap">Morellet</span> (l'abb. Andrea),
di Lione, pubblicò uno scritto,
cui diè per titolo: <i>De
l'expression en musique</i>, pieno
d'ingegnose idee sulle belle
arti in generale, ed in
particolare sulla musica. Si
trova negli <i>Archives littéraires</i>,
tom. 6, e nel <i>Mercurio</i>
di novembre 1771.
</p>

<p>
<span class="smcap">Moret de Lescer</span>, maestro
di musica francese a Liegi,
nel 1768, pubblicò in
un vol. in 4.º <i>Science de la
musique vocale</i>. Nel 1775
comparve al pubblico un prospetto
di un'altra sua opera,
ch'egli aveva già terminata
in 13 vol. in 8vo, ciascuno
di 400 pagine, col titolo
di <i>Dictionnaire raisonné,
ou histoire générale de
la musique et de la lutherie</i>,
con diversi rami, ed un piccolo
dizionario di tutti i gran
maestri di musica ed artisti
che si sono resi celebri per
il loro genio, ed i loro talenti
(<i>V. l'Esprit des Journaux,
septembre 1775</i>).
</p>

<p>
<span class="smcap">Morigi</span> (Angelo) da Rimini,
degno allievo del Tartini
e primo violino del teatro
di Parma, ove morì nel
1790. Il cel. maestro Bonifacio
Asioli si reca a gloria
di essere stato suo discepolo.
Morigi è autore di più
opere di sonate e concerti
di violino, che sono state
<span class="pagenum"><a name="Page_109" id="Page_109"></a>[109]</span>
impresse; la terza di queste
comparve in Amsterdam nel
1752, composta di sei concerti.
</p>

<p>
<span class="smcap">Mortellari</span> (Michele),
nato in Palermo nel 1750,
fu allievo nel Conservatorio
<i>de' figliuoli dispersi</i> del Muratori,
ove diè a divedere
di buon'ora la vivacità del
suo talento, e la felicità
nel comporre. Assai giovane
portossi in Napoli, ed
ebbe alcune lezioni del cel.
Piccini. Scrisse quindi la musica
di più opere in Roma,
a Milano, in Modena e a
Venezia, che ebbe felicissimo
incontro. Il d.^{r} Burney
parla di una <i>Armida</i> di Mortellari,
da lui sentita nel
1786, nella quale egli loda,
come in tutte le altre composizioni
di questo maestro,
l'eleganza unita all'energia
delle idee musicali (<i>Travels
etc.</i>) Il costui figlio, anche
buon maestro di musica,
si è stabilito in Londra,
ove secondo il D.^{r} Pananti
è molto stimato. “Mortellari,
egli dice, è giovane
professore pieno di talento
e di gusto, e scrive con molta
grazia.” <i>V. il Poeta di
teatro, t. 2, a Londra 1809
nelle note, p. 295.</i>
</p>

<p>
<span class="smcap">Mosca</span> (Luigi). Napoletano,
si è acquistato in Italia
la riputazione di un valente
compositore, per le
opere buffe specialmente ch'egli
vi ha scritto, come il
<i>Sedicente filosofo</i>, farsa; <i>Chi
si contenta gode</i>; <i>Chi troppo
vuol veder diventa cieco</i>;
<i>La sposa a sorte</i>; <i>Velafico
e limella</i>, drammi
burleschi che si trovano presso
il Ricordi in Milano. Nel
1805 venne egli in Palermo,
dove scrisse la musica del
<i>Gioas</i>, oratorio per il R. teatro
di S. Cecilia, che ebbe
qualche successo, ed una messa
a piena orchestra per la
solenne professione d'una
figlia dell'Ecc. Sig. Duca
Lucchesi-Palli. <i>Giuseppe Mosca</i>,
fratello di Luigi, è ancora
un buon maestro di musica
stabilito in Parigi, ove
ha scritto per quel teatro,
detto dell'Opera Buffa, <i>la
Ginevra di Scozia</i> nel 1805,
e <i>la vendetta feminina</i> nel
1806.
</p>

<p>
<span class="smcap">Mozart</span> (Giov. Crisost.
<span class="pagenum"><a name="Page_110" id="Page_110"></a>[110]</span>
Volfango Teofilo, da altri detto
ancora Amedeo) nacque
a Salisburgo li dì 27 Gennaro
1756 da Leopoldo Mozart,
maestro della cappella
di quel principe arcivescovo,
di cui si dirà in appresso.
Aveva appena tre anni, quando
suo padre cominciò a dar
lezioni di cembalo alla di
lui sorella in età allora di
7 anni. Mozart palesò ben
presto le sue sorprendenti
disposizioni per la musica:
era suo diporto il cercar le
terze sul cembalo, e il maggior
suo contento imbattersi
in quell'armonioso accordo.
All'età di quattr'anni imparò,
come per ischerzo,
alcuni minuetti e altri pezzi
di musica, e fece de' progressi
sì rapidi, che a cinque
anni componeva di già
de' piccoli pezzi di musica,
che suonava a suo padre, e
che costui si dava cura di
scrivere. Il gusto dello studio
prese allora su di lui
tale ascendente, che davasi
tutto senza riserba alle occupazioni
che gli venivano
prescritte, e i suoi progressi
nella musica divenivan sempre
maggiori. Suo padre
tornando un dì dalla chiesa
con uno de' suoi amici trovò
suo figlio occupato nello
scrivere. <i>Che fai tu dunque,
cuor mio?</i> gli dimandò. <i>Compongo
un concerto pel cembalo;
e sono quasi al fine
della prima parte — Vediamo
un pò questo bel scarabocchio — Se
mi permettete, io
prima il finisco.</i> Il padre
intanto prese la carta, e diè
a vedere all'amico quella
guerra di note, che potevasi
appena diciferare per
le gran macchie dell'inchiostro.
I due amici risero dapprima
come d'una bambocceria,
ma il padre avendola
bene osservata, <i>Ve' dunque</i>,
disse al figliuolo, <i>come
la tua composizione va
tutta bene secondo le regole;
ma il malanno si è che non
può farsene uso perchè troppo
difficile, e chi potrebbe
mai sonarla? Ma egli è questo
un concerto</i>, ripigliò il
fanciullo Mozart, <i>e bisogna
studiarlo finchè si giunga a
sonarlo bene. Sentite un pò
come deesi eseguire</i>. E cominciò
egli tosto a suonare,
<span class="pagenum"><a name="Page_111" id="Page_111"></a>[111]</span>
benchè non vi fosse riuscito
che quanto bisognava per
far vedere quali fossero le
sue idee. Allorchè fu egli
all'età di sei anni, tutta la
famiglia Mozart, composta
del padre, della madre, della
figliuola e di lui, si rese
a Monaco nella Baviera. L'elettore
sentì i due ragazzi,
e ne ebbero degli elogj e
degli applausi senza numero.
Nell'autunno del medesimo
anno 1762, i due piccoli
virtuosi furono presentati
alla corte imperiale, ove
trovavasi allora il famoso
Wagenseil. Mozart che
sapeva già preferire a tutto
l'approvazione di un gran
maestro, pregò l'imperatore
che lo facesse venire, come
<i>colui che ben se ne intendeva</i>.
Francesco I fece
chiamare Wagenseil, e gli
cedette il suo luogo presso
al clavicembalo. <i>Signore</i>,
gli disse allora il virtuoso
di sei anni, <i>io sonerò uno
de' vostri concerti, bisogna
che voi mi voltaste i fogli.</i>
Sino allora Mozart non aveva
sonato che il cembalo,
ma il suo genio non abbisognava
di lezioni: egli aveva
riportato da Vienna a Salisburgo
un piccolo violino,
e si divertiva con questo stromento.
Wenzl, valente violinista,
venne a trovare Mozart
il padre per consultarlo
intorno a sei trio, che
aveva di recente composti.
Il padre doveva suonare il
basso, Wenzl il primo violino,
ed il secondo Schachtner;
ma il piccolo Mozart
importunò talmente per
far quest'ultima parte, che
suo padre consenti a lasciargliela
sonare sul suo violinetto.
Era questa la prima volta
che lo sentiva; ma quale
fu la sua sorpresa, o la
sua ammirazione piuttosto,
quando vide ch'egli ne uscì
a maraviglia. Nel luglio
1763, nei settimo anno per
conseguenza di Mozart, la
di lui famiglia intraprese il
suo primo gran viaggio fuori
della Germania, e fu allora
che si sparse per tutta
l'Europa la riputazione del
musico fanciullo. Fecesi ammirare
primamente a Monaco,
e successivamente in tutte
le corti elettorali. Nel mese
<span class="pagenum"><a name="Page_112" id="Page_112"></a>[112]</span>
di novembre giunse a Parigi:
suonò egli l'organo a
Versailles dinnanzi tutta la
corte, nella cappella del re.
Gli applausi fatti a lui ed
alla sorella in Parigi giunsero
sino all'entusiasmo. Venne
inciso il ritratto del padre
e de' due fanciulli, e Mozart
di sett'anni allora compose
quivi e pubblicò le due sue
prime opere. Nel 1764, passaron
eglino in Inghilterra,
e vi ebbero il medesimo incontro
alla corte e alla capitale.
I due ragazzi cominciarono
d'allora a suonar da
per tutto su due cembali de'
concerti a dialogo. Si mettevano
dinnanzi a Mozart differenti
pezzi i più difficili di
Bach, di Hendel e di altri,
ed egli li eseguiva a primo
colpo d'occhio con la possibile
giustezza e nella convenevole
misura. Durante il
suo soggiorno in quell'Isola,
egli compose in età di
otto anni sei sonate, che
dedicate da lui alla regina
furono impresse in Londra.
Ritornarono in Francia
nel 1765, e si resero in Olanda,
ove Mozart compose
una sinfonia a piena orchestra
per il possesso del
principe d'Orange. Al suo
ritorno in Germania, l'elettor
di Baviera gli propose
un tema musicale per istenderlo
subitamente senza servirsi
nè di violino, nè di
cembalo; egli lo fece in presenza
dell'elettore: lo sonò
di poi, e riscosse l'ammirazione
del principe e di tutti
gli astanti. Tornato a Salisburgo
sulla fine del 1768,
Mozart si diede con un nuovo
ardore allo studio della
composizione. Emmanuele
Bach, Hasse ed Hendel furono
sue guide e modelli,
senza trascurar non per tanto
gli antichi maestri italiani.
Suo padre che era anche
teorico, gli diè lezioni
di contrappunto. Nel 1764
i due fanciulli suonarono in
Vienna dinanzi l'imperatore
Giuseppe II, che diè a comporre
a Mozart di undeci
anni la musica di un'opera
buffa. Ella era la <i>Finta semplice</i>,
che ebbe l'approvazione
di Hasse e di Metastasio,
benchè non fu poi
rappresentata. L'anno d'appresso
<span class="pagenum"><a name="Page_113" id="Page_113"></a>[113]</span>
all'apertura della chiesa
della casa degli orfani,
compose egli la musica della
messa, e del mottetto: e
la diresse egli stesso alla presenza
della corte imperiale.
Nel dicembre del 1769, suo
padre partì con lui solo per
l'Italia, ed egli è facile lo
immaginarsi come il giovinetto
virtuoso dovette esser
quivi ben accolto, nel paese
ove la musica e tutte le arti
sono generalmente coltivate.
“Quel maestro d'ingegno,
<i>dice il Carpani</i> (<i>Lett.
5</i>), scrisse la sua prima opera
in Milano all'età di 13
anni in concorrenza dell'Hasse,
il quale diceva in udirlo:
<i>questo ragazzo ci farà
dimenticar tutti</i>.” In Bologna
il cel. P. Martini ed altri
rinomati professori di
musica davano in trasporti
nel vedere con qual maniera
il ragazzo Mozart sviluppava
i più difficili soggetti di
fuga, e senza esitare un momento
li eseguiva sul cembalo
con tutta la precisione
possibile. Dopo d'aver fatta
in Firenze la medesima
sensazion, giunse in Roma
nella settimana santa. La sera
del mercordì si portò con
suo padre nella cappella <i>Sistina</i>,
per sentire il famoso
<i>Miserere</i>, di cui era vietato
sotto pena di scomunica il
dare o prender copia. Prevenuto
di questo divieto, l'udì
egli con tale attenzione,
che tornando in casa,
lo notò intieramente. Fu eseguito
la seconda volta il
venerdì santo: nel tempo
dell'esecuzione egli tenne la
musica manoscritta nel suo
cappello, e ciò gli bastò per
farvi alcune correzioni. Questo
aneddoto fece molto romore
in Roma, ed in un
concerto cantò egli questo <i>Miserere</i>
accompagnandosi col
cembalo: il primo soprano,
che cantato l'aveva nella cappella,
riconobbe con sua sorpresa,
che la copia ne era
compita e fedele. Passò in
Napoli, e al suo ritorno in
Roma, il papa, che il volle
vedere, lo creò cavaliere
dello speron d'oro. Nel passar
nuovamente in Bologna,
egli ricevette una distinzione
più lusinghevole. Dopo le
prove requisite, alle quali
<span class="pagenum"><a name="Page_114" id="Page_114"></a>[114]</span>
soddisfece con sorprendente
prontezza, fu unanimamente
nominato membro della
Società filarmonica. Secondo
il costume, fu egli rinchiuso
solo, dopo avergli dato
a comporre un'antifona
a 4 voci, il di cui soggetto
era d'una difficoltà proporzionata
all'idea che si era
formata del suo talento:
ed egli terminò a capo di
mezz'ora. A Milano scrisse
di ritorno il <i>Mitridate</i>, opera
seria, nel carnovale del
1771, e vi si replicò oltre
a venti sere di seguito. Per
giudicare del suo successo,
basta il sapere che l'impresario
fece ben tosto con lui
un'accordo per iscritto con
l'obbligo di scrivere la prima
opera dell'anno 1773; egli
non aveva allora che quindici
anni. Il dramma fu <i>Lucio
Silla</i>, che riuscì non meno
del Mitridate, ed ebbe
26 rappresentazioni consecutive.
Nel 1771 egli aveva
scritto colà <i>Ascanio in Alba</i>,
e nel 1772 a Salisburgo <i>il
Sogno di Scipione</i>, per l'elezione
del nuovo arcivescovo.
Chiamato quindi a Vienna,
a Monaco ed altrove,
tra le altre opere compose
la <i>Finta Giardiniera</i>, musica
burlesca; due solenni messe
per la cappella dell'elettor
di Baviera, e per il passaggio
dell'Arciduca Ferdinando
a Salisburgo <i>il Re Pastore</i>:
ciò fu nel 1775. Egli
era giunto al colmo della sua
arte: la sua gloria si era sparsa
in tutta l'Europa, e non
aveva che diciannove anni.
L'elettore di Baviera ordinogli
di scrivere l'<i>Idomeneo</i>
pel teatro di Monaco: egli
ne compose la musica co' più
favorevoli auspicj: aveva allora
venticinque anni, e quel
che gliela inspirò fu l'amore
da lui concepito per la
persona che sposò poco dopo.
Questa passione e 'l suo
amor proprio raffinati ad un
estremo grado, fecero produrgli
un'opera ch'egli riguardò
sempre come una delle
migliori, e di cui spesso
ha preso egli in imprestito
alcune idee nelle posteriori
sue composizioni. Da Monaco
Mozart si rese a Vienna,
dove entrò al servigio
dell'Imperatore, a cui rimase
<span class="pagenum"><a name="Page_115" id="Page_115"></a>[115]</span>
finchè visse attaccatissimo:
e sebbene non ne ricavasse
che un molto tenue trattamento,
ricusò egli costantemente
le offerte vantaggiose
che gli vennero fatte da
altri sovrani, e precisamente
quella del re di Prussia. Fra
questo tempo sposò egli madamigella
<i>Weber</i>, virtuosa
di un particolare merito, ed
ebbe da essa due figli. Giuseppe
II incaricò Mozart di
mettere in note il <i>Matrimonio
di Figaro</i>, che trionfava
allora su i teatri tutti.
Questa musica occupò il teatro
di Praga l'intero inverno
del 1787; egli compose
quivi per i Boemi il <i>Don
Giovanni Tenorio</i>, il di cui
successo fu eziandio più brillante
di quell'altro dramma.
Il <i>Don Giovanni</i> non fu molto
ben accolto in Vienna
nelle prime rappresentazioni.
Se ne parlava un giorno
in una numerosa adunanza,
dove trovavasi la più parte
de' conoscitori della capitale,
tra' quali Haydn. Tutti
eran di accordo nel dire
ch'ella era questa una pregevolissima
opera, di ricco
genio, e d'una brillante fantasia;
ma ognuno vi trovava
ad opporre qualche cosa:
avevano tutti profferito
già il lor sentimento, eccetto
l'Haydn. Mozart, non
era presente: fu pregato dunque
costui a dir quel che
ne sentiva. <i>Io non sono in
istato di giudicare questa contesa</i>,
disse egli colla sua usata
modestia: <i>Quel che so si
è, che Mozart è il più gran
compositore che esista al presente</i>.
Ben solenne testimonianza
diede altresì l'<i>Haydn</i>
del concetto in che teneva
il <i>Mozart</i>, allorchè nell'incoronazione
di Leopoldo II
fu chiamato a Praga per comporvi
in concorrenza del suddetto.
Egli disse allora, che
<i>dove scriveva un Mozart,
Haydn non poteva mostrarsi</i>.
Questo generoso e modesto
rivale “non lasciava mai di
correre e sentire la musica
di Mozart, ovunque sapeva
eseguirsene. Mi diceva (<i>scrive
il Carpani</i>) d'aver sempre
imparato qualche cosa
ogni volta che udito aveva
le composizioni di quel talento
prodigioso.” <i>Mozart</i>
<span class="pagenum"><a name="Page_116" id="Page_116"></a>[116]</span>
agiva nella stessa maniera riguardo
all'<i>Haydn</i>: egli dando
alla luce i suoi <i>quartetti</i>
non solo li dedicò a questo
grand'uomo, ma nella dedica
ingenuamente confessa d'avere
da lui imparato come
da maestro. Mozart infatigabile
sino alla tomba, negli
ultimi mesi di sua vita
produsse i suoi tre capi d'opera:
il <i>Flauto magico</i> che
è il più sublime modello d'ogni
musica drammatica, la
<i>Clemenza di Tito</i>, e la famosa
<i>Messa di Requiem</i>, che
potè appena terminare. La
storia di questo <i>Requiem</i> è
molto singolare. Un giorno
che Mozart era immerso, secondo
il suo costume, nelle
sue malinconiche meditazioni,
sente fermare una carrozza
alla sua porta. Se gli
annunzia un incognito, che
chiede di parlargli. Si fa entrare:
era questi un uomo
d'una certa età, che aveva
tutte le apparenze d'una
persona di distinzione.
<i>Io sono incaricato</i>, disse quel
forestiero, <i>da un uomo di
gran considerazione di venire
da voi.</i> <i>Chi è costui?</i>, interruppe
Mozart — <i>Egli
non vuol esser conosciuto</i> — <i>Benissimo,
e che brama egli?</i> — <i>Vien
questi di perdere una
persona a lui molto cara, e
la cui rimembranza gli sarà
sempremai preziosa: vuol celebrare
ciascun anno i suoi
funerali, e vi prega a comporre
un Requiem per tal funzione.</i>
Mozart s'intese penetrar
vivamente da questo discorso,
dal tuon grave con
cui proferivasi, dall'aria misteriosa
di tutta cotesta avventura.
La disposizione del
suo animo accresceva vie più
siffatte impressioni, e promise
di fare il <i>Requiem</i>. Proseguì
l'incognito: <i>Impiegate
in quest'opera tutto il vostro
genio: voi faticate per
un buon intendente di musica.</i> — <i>Tanto
meglio.</i> — <i>Quanto
tempo vi abbisogna?</i> — <i>Quattro
settimane</i> — <i>Eh
bene! io tornerò da qui a questo
tempo: qual prezzo esiggete
voi della vostra fatica?</i> — <i>Cento
ducati.</i> L'incognito
numerogli la somma sul tavolino,
e disparve. Mozart
resta per alcuni momenti immerso
in profonde riflessioni:
<span class="pagenum"><a name="Page_117" id="Page_117"></a>[117]</span>
ad un tratto dimanda
da scrivere, e malgrado le
rimostranze di sua moglie
si mette a comporre. Proseguì
per più giorni oltre l'ordinario
a faticare e giorno
e notte: ma la sua macchina
non potè resistere a
questo sforzo. Svenne un
giorno senza conoscenza, e
fu costretto a sospendere la
composizione. Alcun tempo
dopo, trattenendosi con la
moglie su i funesti pensieri
che l'occupavano, confidolle
di esser ben persuaso, che
travagliava a quella messa per
servire a' suoi funerali, e che
credeva certo di avere avuto
il veleno. Nulla potè frastornarlo
da quell'idea, e rimesso
alcun poco de' suoi sfinimenti,
proseguì a faticare
al suo <i>Requiem</i>, come Rafaello
travagliava al suo quadro
della Trasfigurazione,
colpito ancora dall'idea d'una
vicina morte. Mozart
sentiva diminuir le sue forze;
e 'l suo travaglio avanzava lentamente;
già erano scorse le
quattro settimane che aveva
dimandato, e vide entrare
un giorno in sua casa l'incognito:
<i>Non mi è stato possibile</i>,
gli disse Mozart, <i>di
mantener la parola.</i> — <i>Non
vi prendete pena</i>, rispose il
forestiero, <i>quanto tempo ancor
vi bisogna?</i> — <i>Quattro
altre settimane. L'opera mi
ha inspirato più interesse di
quel che io credeva: e molto
più l'ho sentito di quel che
volessi.</i> — <i>In questo caso egli
è giusto di crescere la vostra
paga. Ecco cinquanta
ducati di più.</i> — <i>Signore</i>,
disse Mozart vie più sopraffatto,
<i>chi siete voi dunque?</i> — <i>Ciò
non fa niente al caso,
io tornerò di qua a quattro
settimane.</i> Mozart spedì
tosto al partir di costui un
suo domestico per andar dietro
a quest'uomo singolare,
e sapere dove anderebbe a
fermarsi, ma questi nulla potè
rintracciare. Saltò allora
in capo al povero Mozart,
che non era costui un essere
della comune, ch'egli aveva
certo relazione con l'altro
mondo, e che eragli spedito
dal cielo per annunziargli il
suo prossimo fine. Non travagliò
frattanto con meno ardore
al suo <i>Requiem</i>, ch'egli riguardava
<span class="pagenum"><a name="Page_118" id="Page_118"></a>[118]</span>
come il più durevole
monumento del suo genio.
Nel corso della fatica ricadde
più volte in peggiori svenimenti,
ma l'opera fu compiuta
prima delle quattro settimane.
Il giorno di sua morte
fè portare il <i>Requiem</i> dinanzi
al suo letto: <i>Non aveva
io ragione</i>, sclamò egli
in mezzo alle lagrime, <i>quando
affermava che per me componeva
questo Requiem?</i> Egli
era questo l'ultimo addio
alla sua famiglia ed all'arte.
Mozart morì a 5 dicembre
del 1792, non compiti
ancora i 36 anni di sua
vita. Tornò l'incognito al
termine convenuto, ed egli
più non esisteva: gli si consegnò
quella musica, ma la
vedova avevane conservata la
partitura. Questo gran genio
non parlava mai delle sue opere,
e solo qualche volta
per giudicarne con severità.
Componeva in mezzo a' suoi
amici, e passava le intiere
notti al travaglio: non poteva
alle volte compire un'opera
se non allo stesso momento
che bisognava eseguirsi:
ciò gli avvenne nella sinfonia
del <i>don Giovanni</i>. Non
la compose egli se non la
notte avanti della prima rappresentazione,
ed allorchè erasene
fatta la prova generale.
“Mozart in ispecie, <i>dice
il D. Lichtenthal</i>, fu quel genio
unico, che prevalse in
tutti i generi della musica,
cosa che non si trovò in tutti
i suoi antecessori, nè forse
si troverà mai più. Egli
fu quello il quale rigettò tutti
i principj che assoggettavano
la maniera libera di
comporre che si usò prima.
Egli guidò co' voli del suo
genio ad una riforma universale
sul gusto delle note, e
il suo genio ordinò quei quadri
ne' quali, onde raccogliere
il tutto d'una situazione
ricca di sentimenti, aveva con
tanta fantasia e perspicacia
inseguito ogni minimo sentimento,
sino al più impercettibile
grado, ed egli quindi
regnò, per la sua vasta
conoscenza dell'arte pratica
in tutto l'ambito del sistema
musico.” La sua musica,
dalla sinfonia sino a quella
de' balli, dei drammi serii
e burleschi sino alle semplici
<span class="pagenum"><a name="Page_119" id="Page_119"></a>[119]</span>
canzoncine, è tutta eccellente.
Quel che più vi si
ammira egli è una prodigiosa
fecondità di motivi franchi
e felici, di sviluppamenti
che si succedono con molta
destrezza, e nei quali il
più profondo travaglio nulla
nuoce alle grazie; egli è questa
una nuova ed abil maniera
di usar dell'orchestra
e degli istromenti da fiato;
e finalmente, uno straordinario
talento per trasportare
nell'accompagnamento
le ricchezze dell'armonia,
con una espressione, una forza
ed un'immaginazione che
non ha pari. Un genio così
strepitoso non poteva non
produrre il più vivo entusiasmo.
Commossa da' di lui
fortunati successi la servile
greggia degli imitatori si è
precipitata sulle sue tracce;
ma, come avviene assai volte,
nelle loro mani le bellezze
del modello degenerarono
in difetti: null'altro eglino
han fatto che rappezzare dei
motivi sciapiti e triviali, con
una penosa fatica ed una affettazion
pedantesca: come
Mozart, hanno eglino sopraccaricati
i loro spartiti
di tutta la massa degli instromenti,
ma non hanno
saputo trarne, com'egli,
veruno effetto: il loro canto,
da nulla per altro, ed
insignificante, è rimasto soffogato
del fracasso dell'orchestra.
Si sono essi dimenticati
che due condizioni formano
il compositore perfetto:
il <i>genio</i> che è innato, e
la <i>scuola</i> che è il risultato
dello studio ben diretto.
Mozart, tra i compositori
di musica, stimava a preferenza
gli Italiani, come Leo,
Durante, Porpora, Al. Scarlatti,
ma del pari il più celebre
tedesco Hendel. Egli
sapeva a memoria le principali
opere di questo gran
maestro: apprezzava anche
molto il Jommelli. <i>Quest'artista</i>,
diceva egli, <i>ha de' luoghi
dove brilla, e brillerà per
sempre; ma non avrebbe dovuto
uscirne, come allorquando
volle fare musica da chiesa
sull'antico stile.</i> Riguardo
a Vincenzo Martin lo Spagnuolo,
autore della <i>Cosa rara</i>,
che era allora in gran
voga: <i>vi sono</i>, egli diceva,
<span class="pagenum"><a name="Page_120" id="Page_120"></a>[120]</span>
<i>in questa musica delle cose
assai belle: ma di quà a vent'anni,
niuno vi farà più attenzione.</i>
Vi sono nove opere
di Mozart con parole italiane:
<i>Mitridate</i>; <i>Lucio Silla</i>;
<i>Idomeneo</i>; e <i>la clemenza di
Tito</i>, drammi serj; e la <i>Finta
semplice</i>; <i>la Finta Giardiniera</i>;
<i>le Nozze di Figaro</i>; <i>il Don
Giovanni Tenorio</i>, e <i>Così
fan tutte</i>, burleschi. Tre altre
opere con parole tedesche:
<i>Il Ratto dal Serraglio</i>,
<i>il Direttor de' spettacoli</i>; ed
<i>il Flauto Magico</i>, ove vi ha
un terzetto de' preti che incomincia
<i>O Iside ed Osiride</i>
scritto nello stile di chiesa,
di cui così ragiona il Sig.
<i>Niemetschek</i> nel suo libro intitolato:
<i>lo Spirito di Mozart</i>.
“O discepoli della
musica! se avete studiato la
partitura <i>di tal capo d'opera</i>
fino a questo sublime e
commoventissimo punto; e
se la gioja quieta che spira,
e quella purezza di effetti,
quel dolce scioglimento, non
vi hanno invaso l'anima con
simpatico calore, nè strappata
una dolce lagrima dagli
occhi; disperate pure per
sempre! Non avrete mai il
sacro dono di commovere i
cuori, poichè la dispensiera
delle gioje, Natura, vi ha
negato l'eco delle più soavi
armonie, che la sua magica
onnipotenza diffonde.”
In Palermo siamo debitori
al Sig. barone Pisano uomo
di genio e di gusto, intendentissimo
di questa bell'arte,
di averci fatto conoscere
la divina musica del Mozart.
Egli è stato il primo tra noi,
che si sia provvisto di alcune
delle sue opere, e precisamente
del <i>Don Giovanni</i>,
e del sullodato dramma,
come anche del famoso <i>Requiem</i>.
Quest'ultimo è stato
per ben tre volte eseguito
da numerosa orchestra
nello scorso novembre in
questa Capitale, in occasione
de' solenni funerali di S.
M. la Regina, con riscuotere
l'entusiasmo, il piacere
e gli applausi di tutto il pubblico.
Chi desidera de' più
minuti dettagli intorno a Mozart
e le sue opere, potrà
consultare M. Schlichtegroll,
nel <i>Necrologio allemanno</i> del
1793, t. II, e M. Ginguené
<span class="pagenum"><a name="Page_121" id="Page_121"></a>[121]</span>
nel t. 31 della <i>Decade
Filosofica</i>; <i>Lo spirito di Mozart</i>,
in tedesco del professore
Niemetschek, e la <i>Notice
sur Mozart</i> di M. de
Sèvelinges, in fronte alla partitura
del <i>Requiem</i>, impressa
in Parigi nel 1805.
</p>

<p>
<span class="smcap">Mozart</span> (Leopoldo),
padre del precedente, fece
i suoi studj a Salisburgo, e
nel 1743 fu ammesso nel corpo
de' musici della cappella
dell'arcivescovo, come musico
della corte. Egli era
buon compositore, e suonator
di violino: nel 1762,
ebbe il posto di sotto-direttore
della cappella di quel
principe. I doveri del suo
impiego alla cappella ed alla
corte non assorbivano tutto
il suo tempo: e buon
teorico ne impiegò il resto a
dar lezioni di composizione
musicale, e di violino. Nel
1756 pubblicò ad Ausburgo
un'opera col titolo: <i>Versuch
eines</i> ec. ossia <i>Saggio di una
scuola fondamentale di
violino</i>, di cui ne fu fatta
una traduzione in francese
da Valentino Rouser nel 1770.
Secondo la testimonianza de'
più gran maestri, questo metodo
ha servito a formare
tutti gli eccellenti violinisti
della Germania nella seconda
metà del sec. 18, il che
è un sufficiente elogio di
quest'opera. Egli scrisse ancora
dodici oratorj, ed altri
pezzi per teatro, oltre la
musica per chiesa e alcune
sonate per cembalo impresse
nel 1759. Il giovinetto
<i>Mozart</i> figlio di Giov. Crisostomo,
e nipote di costui
fa onore all'illustre nome
di questa famiglia in Vienna
colle sue composizioni,
e nel 1806 egli, e la vedova
madre, come narra il Carpani,
“solennizzarono il
giorno natalizio di Haydn
con un concerto che diedero
al teatro della Wieden, e
<i>Mozart</i> il giovane vi produsse
una sua cantata in lode
del sommo maestro che aveva
indicate le vie del bello
instrumentale al non men
celebre suo genitore, e il
pubblico accolse come doveva
questo omaggio reso a
un grande uomo dal figlio
d'un suo grand'emulo, seguace
e rivale.” (<i>Letter. 14</i>)
<span class="pagenum"><a name="Page_122" id="Page_122"></a>[122]</span>
</p>

<p><a id="mu"></a>
<span class="smcap bigword">Muris</span> (Giov. de), canonico
della chiesa di Parigi
e dottor della Sorbona
fioriva sul principio del decimoquarto
secolo. Egli
applicossi alla musica, su la
quale scrisse alcuni trattati
assai buoni per quell'epoca
che trovansi inserti nella pregevole
Collezione dell'Ab.
Gerbert nel vol. terzo. Nella
<i>Summa Musicæ</i>, tratta
egli della musica, de' suoi
inventori, delle sue diverse
specie, delle proporzioni e
degli intervalli. Nella <i>Musica
speculativa</i>, insegna l'arte
di ben situare le voci,
ed i mezzi per accordarle insieme:
parla quindi del monocordo,
della sua divisione,
degli istromenti, della
musica pratica, delle note,
e delle loro figure. Il di lui
trattato <i>de Musicâ theoricâ</i>
porta la data dell'anno 1323.
Il p. <i>Jumilhac</i> nel suo libro
intitolato: <i>l'Art du plainchant</i>,
in 4.º a Paris 1673,
dà un estratto della dottrina
di questo autore. M. Rousseau
ne ha parlato nel suo
Dizionario con molta inesattezza,
ed in maniera a far
credere ch'ei non l'abbia mai
letto. Il principe ab. Gerbert
ha rilevati molti abbagli
de' Scrittori intorno a
Giov. de Muris, fra gli altri
quello di averlo spacciato
inventore del canto misurato,
quantunque sia a costui
anteriore di tre secoli.
</p>

<hr />

<h2>
N
</h2>

<p><a id="na"></a>
<span class="smcap bigword">Nani</span> (Emmanuele), nato
in Malta circa 1770, da
Angelo Nani veneziano, celebre
violinista e discepolo
del famoso Nazari: suo padre
fecelo applicare agli studj
delle lettere, destinar volendolo
al foro, in cui si
era fatto buon nome in Venezia
il suo avolo Girolamo
Nani: ma sin da' primi anni
dimostrò egli gran trasporto
per la musica e pel
violino, onde si mosse il di
lui padre a dargli, benchè di
raro, qualche lezione, ma i
progressi ch'egli vi fece,
furono così rapidi, che in
meno di due anni fu in istato
di eseguire nel teatro
di Malta una sinfonia concertata
<span class="pagenum"><a name="Page_123" id="Page_123"></a>[123]</span>
a due violini obbligati,
facendo gli <i>a solo</i> egli
e suo padre. Riscosse allora
i più distinti applausi
non che de' Cavalieri dell'ordine,
ma da' più bravi professori,
che in gran numero
quivi risiedono. Portossi
egli di poi in Italia, e
benchè assai giovane, fu per
alcun tempo primo violino
e direttore dell'orchestra nel
teatro di Camajore nello stato
di Modena, dove trovavasi
impresario dell'opera
buffa un certo Azzarello palermitano,
suonator di contrabbasso.
In occasione della
gran festa di Lucca in Settembre,
Nani volle condurvisi;
e dopo essersi esposto
all'esame solito farsi per essere
ammesso nella gran musica,
vinse in quello il suo
rivale, e sonò da primo violino
del concertino. Quivi
egli ebbe degli applausi, e
venne chiamato per sonare
<i>a solo</i> nel palazzo del Doge
insieme col cel. Rolla e con
Rovalli e Gros virtuosi in
quell'epoca del duca di Parma.
Egli sorpassò la comune
espettazione nell'esecuzione
di un suo concerto, ed
i fogli di quel tempo dandone
avviso celebrarono la
chiarezza del suo suono, la
rotondità e dolcezza insieme
della corda, ed una singolare
giustezza nell'esecuzione.
Tornato in Malta acquistossi
la celebrità di un deciso
ed esatto improvvisatore
sul suo instrumento: e
di un suonatore di brio e
di gusto: egli volle apprendere
eziandio il contrappunto
sotto il bravo maestro
<i>Vincenzo Anfossi</i>, e pubblicò
varie sue composizioni di
musica sì vocale, che instrumentale.
Passò quindi come
virtuoso di camera al servigio
di S. A. il principe de
Rohan, e viaggiò seco sino
in Costantinopoli ed in Francia,
d'onde scoppiata essendo
la fatale rivoluzione del
1789, partì per l'Italia, ed
indi per Sicilia. Egli si trova
attualmente stabilito in
Catania, come primo violino
di quel teatro e della
cattedrale, ove gode di un'ottima
riputazione presso il
pubblico.
</p>

<p>
<span class="smcap">Nanini</span> (Giov. Maria),
<span class="pagenum"><a name="Page_124" id="Page_124"></a>[124]</span>
da Vallerano, condiscepolo
ed amico del Palestrina, studiò
il contrappunto sotto
Rinaldo del Mell. Circa
1577, era cantante nella cappella
del Papa, dove conservansi
le sue eccellenti composizioni.
Fu quindi il successore
di Palestrina, come
maestro di cappella di <i>S. Maria
Maggiore</i>. Antimo Liberati
fa anche menzione di
<i>Bernardino Nanini</i> minore
fratello di Giovanni, e dice
che le di lui composizioni
brillavano per il genio e l'originalità.
Il P. Martini rapporta
nel t. 1 della sua storia
<i>un Trattato di contrappunto
con la regola per far
contrappunto a mente</i>, che
ha ambidue per autori.
</p>

<p>
<span class="smcap">Nardini</span> (Pietro), nato
in Livorno nel 1725, fu il
più rinomato e 'l più diletto
scolare di Tartini, presso
il quale soggiornò lungamente
in Padova. Di lui e
di Pagin, dice il Conte di
S. Raffaele, “con paterna
tenerezza faceva menzione il
Tartini, dai quali nel pregio
della esecuzione ei confessavasi
vinto; e confessavalo
con quella patriarcal
lealtà ch'è un troppo raro
fenomeno a dì nostri.” (<i>Dell'Arte
del suono</i>). Nardini,
dopo di essere stato alla corte
del duca di Vittemberga
come suo virtuoso, venne
nel 1767 a Livorno, ove
compose quasi tutte le sue
opere: portossi quindi in
Padova nel 1769, per rivedere
il suo maestro Tartini,
e ne prese una particolar cura
nella sua ultima malattia,
mostrandogli la tenerezza di
un figlio. L'anno d'appresso
entrò egli al servigio del gran
duca di Toscana, come primo
suo violinista in Firenze,
dove nel passaggio dell'imperatore
Giuseppe II ebbe l'onore
di eseguire in sua presenza
molti concerti: questo
principe in attestato della sua
soddisfazione gli fè dono di
una scatola d'oro riccamente
smaltata. Nardini brillava
principalmente nell'esecuzione
degli <i>adagio</i>: alcuni,
che l'hanno conosciuto, assicurano
che allorquando si
sentiva senza vederlo, tale
era la magia del suo arco,
che pareva sentire una voce
<span class="pagenum"><a name="Page_125" id="Page_125"></a>[125]</span>
piuttosto anzichè un istromento.
Lo stile delle sue
sonate è sostenuto, chiare
ne sono le idee, ben condotti
i motivi, ed espressivi
e naturali i sentimenti,
ma analoghi al carattere serioso
dell'autore. Evita il
difficile, e tutto sta il suo
fare nell'arte e nel maneggio
dell'arco, ch'egli possedeva
nell'ultima perfezione.
Ecco perchè le sue sonate
non fanno più lo stesso
effetto, se eseguite non
vengono secondo la sua scuola.
Veggasi il <i>Saggio sul gusto
della musica</i>, del Sig.
Rangoni, Livorno 1790, in
12º. Nardini morì in Firenze
nel 1796.
</p>

<p>
<span class="smcap">Naselli</span> (don Diego), della
famiglia de' principi di
Aragona, nobile palermitano,
allievo di Perez per la
musica, alla di cui protezione
ben può dirsi che dovette
questo maestro la
sua fortuna. Il Cavalier Naselli
studiò così profondamente
la musica, che compose
più opere per i teatri
d'Italia, che ebbero allora
grande incontro. Non volendo
però comparirne autore,
facevale correre nel
pubblico sotto il nome di
<i>Egidio Lasnel</i>, anagramma
del suo vero nome. L'<i>Attilio
Regolo</i> rappresentossi
con sua musica in Palermo
nel 1748, e il <i>Demetrio</i> in
Napoli nel 1749.
</p>

<p>
<span class="smcap">Nasolini</span>, compositore italiano
nato circa 1767, ha
scritto la musica di più
drammi in diverse città dell'Italia
con buon successo.
L'<i>Andromaca</i> fu da lui composta
in Londra nel 1790.
Invitato a scrivere per il
carnovale del 1798 in Venezia,
in vece di occuparsi
della composizione della sua
opera, si diè ai divertimenti
ed a' stravizzi con tale
eccesso, che ne divenne la
vittima, e morì pria che avesse
potuto terminare la
sua musica. Nel magazino
di Ricordi si trova di lui
la <i>Merope</i>, dramma serio,
e li <i>Opposti caratteri</i> burlesco.
</p>

<p>
<span class="smcap">Naumann</span> (Amedeo) nacque
a Blasewitz nel 1745.
Mostrato avendo dalla prima
età delle disposizioni
<span class="pagenum"><a name="Page_126" id="Page_126"></a>[126]</span>
straordinarie e de' gran talenti
per la musica, cominciò
a studiarla dapprima in
Dresda, e nell'età di 13
anni venne a tale oggetto
in Italia senz'altro ajuto che
i suoi talenti e la sua fortuna.
Giunto in Padova, il
cel. Tartini graziosamente
lo accolse, e gli diè delle
lezioni. Dopo otto anni di
soggiorno in Italia, la brama
di rivedere la patria, i
parenti, gli amici, e di
consacrare al servigio del
suo principe i talenti che
aveva acquistati, lo determinò
a mandare a suo padre
una delle sue composizioni,
pregandolo di farla
giungere alla corte. Per soddisfare
alla sua dimanda,
sua madre portossi a Dresda
ed ebbe la buona fortuna
di consegnarla alle mani
dell'elettrice vedova M. Antonietta.
Questa principessa
assai dotta nella musica,
avendo scorso quella composizione
alla presenza della
madre di Naumann, le
diè congedo con dirle che
dubitava molto che fosse
quella una vera composizione
del giovinetto, ma che
ne prenderebbe informazione.
Assicuratasi quindi della
verità mercè le testimonianze
unanimi de' migliori
professori di musica dell'Italia,
ai quali aveva fatto
scrivere, e che convenivan
tutti nel fare l'elogio di
quel giovane virtuoso, essa
gli inviò la sua nomina alla
cappella di Dresda, alla
quale unì insieme la somma
necessaria pel suo ritorno.
Naumann affrettossi allora di
ritornare alla patria nel
1766. Questo viaggio non
fu frattanto che una visita
passeggiera, stanteche i suoi
impegni in Italia ve lo richiamarono
alcun tempo appresso,
e dopo un secondo
soggiorno di due anni in
questa patria delle arti, tornò
a Dresda e vi ottenne
il posto di maestro di cappella
in attività di servigio.
Pur nondimeno nel 1768
egli venne in Sicilia, e scrisse
in Palermo l'<i>Achille in
Sciro</i>, che piacque moltissimo.
In questa Capitale era
seco il cel. Schuster allora
assai giovane, e mi ricordo,
<span class="pagenum"><a name="Page_127" id="Page_127"></a>[127]</span>
benchè fossi io allora
molto ragazzo, che Naumann
invitò un giorno mio Padre
a sentire in sua casa alcuni
suoi concerti, ed una sinfonia
di Schuster; io vi
fui condotto ed ho presente
tuttora la fisonomia di
ambidue questi grand'uomini.
Nel 1774, Naumann fece
un terzo viaggio in Italia,
e scrisse pel teatro di
S. Marco in Venezia <i>le Nozze
disturbate</i>, dramma comico;
<i>l'Isola disabitata</i>, e
<i>l'Ipermestra</i> di Metastasio;
il <i>Solimano</i> di Migliavacca,
per il teatro di S. Benedetto.
Scrisse ancora a Copenaghen
nel 1785 <i>l'Orfeo</i> in
lingua danese, che ebbe quivi
tale successo, che la corte
gli offrì il posto di maestro
della cappella reale, con
le più vantaggiose condizioni,
ma il suo amore per la
patria gli fece ricusar queste
offerte, e l'elettor di
Sassonia ne lo ricompensò
nominandolo capo, e direttor
generale della cappella
di Dresda, con l'onorario
di tre mila scudi. Alcuni
anni prima della sua morte
egli si era consecrato quasi
esclusivamente alla musica
di chiesa. Egli ha posto in
musica quasi tutti gli Oratorj
di Metastasio, un <i>Te
Deum</i>, 18 messe, vespri,
litanie, mottetti ec. per la
corte di Dresda. Nel 1801
passeggiando nella villa elettorale
finì subitamente di
vivere colpito di apoplesia.
Il celebre Wieland ha dato
nel nuovo Mercurio allemanno
del 1813, un interessante
ragguaglio della
vita di Naumann; e nello
stesso anno Meisner pubblicò
alcune memorie per servire
alla di lui biografia, in
un vol. in 8vo. Tutta la di
lui musica si distingue per
una melodia dolce e naturale
conforme alla buona
scuola italiana, e la sua armonia
per quella chiarezza
e semplicità d'instromentale,
che di rado si trova
presso i compositori tedeschi.
</p>

<p>
<span class="smcap">Nauze</span> (Louis de la), dell'Accademia
delle Iscrizioni e
Belle-Lettere di Parigi, nel
di cui tomo X vi ha di lui
<i>Dissertation sur les chansons
<span class="pagenum"><a name="Page_128" id="Page_128"></a>[128]</span>
de l'ancienne Grèce en deux
Mémoires</i> 1733, n. 18 e 9.
Egli tratta questa materia
con molta esattezza ed eleganza.
</p>

<p><a id="ne"></a>
<span class="smcap bigword">Neefe</span> (Cristiano) nacque
a Chemnitz nella Sassonia
nel 1748; studiò il dritto
e nello stesso tempo la
musica in Lipsia, sotto il
maestro di cappella Hiller.
Animato dalla costui approvazione
intorno ad alcune
sue composizioni consacrossi
interamente alla musica,
e pose in note più drammi
comici per il teatro di
Lipsia con tal successo, che
ottenne il posto di direttor
della musica. Fu quindi
maestro di cappella della
corte dell'elettore di Colonia
a Bonn, e nel 1783
il suo onorario montava alla
somma di 2400 franchi.
Nel Museo allemanno del
1776 vi ha una sua <i>Dissertazione
su le ripetizioni in
musica</i>; e nel Magazino di
Cramer an. 1783, un'altra
<i>Dissertazione sullo stato della
musica a Bonn</i>. (<i>V. Gerber</i>).
</p>

<p>
<span class="smcap">Neidhart</span> (Giov. Giorgio),
maestro di cappella
del re di Prussia a Konisberga,
morto nel 1740, è autore
di un'opera tedesca
che ha per titolo: <i>Divisione
perfetta e mattematica
del canone diatonico-cromatico,
e temperato del monocordo</i>,
1732, con un rame
di figure. In essa mostra
l'A. di qual maniera si
possono trovare tutti i temperamenti,
ed esprimerli per
via di linee e di cifre. Se
n'è fatta una seconda edizione
in Lipsia nel 1734.
</p>

<p>
<span class="smcap">Neukomm</span> (Sigismondo),
nato a Salisburgo nel 1778,
cominciò ad apprender la
musica all'età di sei anni,
ma non lasciò di fare gli
altri studj nell'università di
Salisburgo, e suo padre
professore in quella di calligrafia
mostrò somma diligenza
per la sua educazione
scientifica e musicale.
Sua madre essendo in parentela
con la moglie del
maestro di quella corte Michele
Haydn, costui con
quella bontà, che ne distingueva
il carattere, prestò
l'opera sua nell'insegnargli
<span class="pagenum"><a name="Page_129" id="Page_129"></a>[129]</span>
la composizione, e lo impiegò
nelle sue funzioni come
primo organista della
corte. Nel 1798. Neukomm
portossi in Vienna, ove
Giuseppe Haydn, sulla raccomandazione
di Michele
suo fratello, lo accettò come
allievo. Profittò egli per
il corso di sette anni di tale
inapprezzabile fortuna,
procurando sempre di meritare
in qualche maniera le
buone grazie di sì gran maestro,
che dal canto suo lo
trattò come un suo figlio.
Nel 1804 si rese egli a Pietroburgo,
dove appena giunto
fu nominato maestro di
cappella e direttore dell'opera,
ma i rigori di quel
clima nocendo alla sua salute
gli fu d'uopo rinunziare
quel posto, e andarsene
via. Nel 1807 fu eletto
membro dell'accademia reale
di musica a Stockolm, e
l'anno di appresso, della
società filarmonica di Pietroburgo.
Tornato in Vienna
ebbe la sorte di abbracciare
il suo caro maestro
quattro mesi prima che fosse
morto. Da lì passò egli
in Francia nel 1810. Neukomm
si è provato in tutti
i generi, come far dovrebbe
ogni giovane artista
per indovinar quello a cui
è destinato dalla natura;
egli ha creduto aver delle
disposizioni per il grave.
Disperando di fare una sinfonia,
che star potesse a
fronte di quelle di Haydn,
e di Mozart, rinunziò del
tutto a tal genere di musica,
e compose dei capricci
a piena orchestra. Egli ha
scritto eziandio molta musica
vocale sì latina, che tedesca,
francese, italiana, e
russa; e molte opere per
il forte-piano, e diversi instromenti
da fiato.
</p>

<p>
<span class="smcap">Neusz</span> (Arrigo), dopo aver
fatti de' profondi studj in
più scienze, non cominciò
a studiar la musica che dopo
il cinquantesimo anno
di sua età. Egli prese delle
lezioni di contrappunto,
e di composizione da Bokemeyer,
e vi fece tali progressi,
che compose della
musica per chiesa a 4 voci,
con successo eseguita nella
chiesa di Wernigerode,
<span class="pagenum"><a name="Page_130" id="Page_130"></a>[130]</span>
dove era egli primo pastore,
ed eforo della scuola di
quel paese. Pubblicò in oltre
una dissertazione <i>Dell'uso,
e dell'abuso della musica</i>,
che si trova in fronte
dell'opera di Werkmeister
<i>della nobile dignità della
musica</i>, 1691. Lasciò ancora
manoscritto un <i>Trattato
sulla Musica</i> in 4º: cap. 1.
Dell'eccellenza della musica;
2. del suo uso ed utilità;
3. del suo abuso; e 4.
sulla maniera di organizzare
una musica.
</p>

<p><a id="ni"></a>
<span class="smcap bigword">Nichelmann</span> (Cristoforo),
dopo avere appreso i principj
della musica nel suo
nativo paese, fu dal padre
suo, che rimarcato aveva i
suoi talenti per quest'arte,
mandato a studiarla
nella scuola di S. Tommaso
in Lipsia sotto la direzione
del gran Seb. Bach
nel 1730, ed il primo figlio
di costui insegnogli principalmente
il cembalo, e lo
guidò ne' suoi primi saggi
di composizione. Prese quindi
in Hamburgo delle lezioni
da tre celebri maestri,
Keiser, Telemann e Mattheson:
nel 1740, stabilitosi
in Berlino fecesi istruire
da Graun nella composizione,
ed avendovi fatto de'
gran progressi, entrò nella
corte del re di Prussia come
suo cembalista e musico
di camera. Nel 1749, in
occasione della disputa sulla
musica francese ed italiana,
egli scrisse la sua opera
pubblicata quindi a Danzica
nel 1755 con questo titolo:
<i>La mélodie d'après sa nature
et ses qualités avec 22
planches.</i> Un anonimo confutolla
con veemenza in uno
scritto intitolato: <i>Idées d'un
amateur de musique</i>, in
4º, al quale rispose Nichelmann
con un libro pieno d'ironia
sotto il titolo di <i>Excellence
des idées de M...
analisée par un amateur de
musique</i>. Egli morì nel 1761.
Marpurg nelle sue <i>Memorie
storiche e critiche</i> rapporta
il catalogo delle di
lui composizioni.
</p>

<p>
<span class="smcap">Nicolai</span> (Ernesto Ant.),
dottore in medicina a Halle
pubblicò nel 1745, <i>Verbindung</i>
etc., ossia <i>Dissertazione
sull'unione della musica
<span class="pagenum"><a name="Page_131" id="Page_131"></a>[131]</span>
con la medicina</i>, ove
ragiona degli effetti di quella
sul corpo dell'uomo. (<i>V.
Lichtent. p. 82</i>)
</p>

<p>
<span class="smcap">Nicolai</span> (Federico), dotto
librajo di Berlino, quivi
nato nel 1733. Nella <i>Relazione
de' suoi viaggi</i> le osservazioni,
ch'egli fa sulla
musica, provano l'estensione
delle sue cognizioni in
questa facoltà. Le memorie
ch'egli rapporta sulla musica
di Vienna, e con ispezialità
intorno al celebre
Gluck, meritano di
esser lette. Trovansi egualmente
delle notizie molto
interessanti su i musici di
Berlino nelle sue <i>Descrizioni
di Berlino, e di Potsdam</i>.
</p>

<p>
<span class="smcap">Nicolini</span> (Giuseppe), bravo
compositore di musica
per teatro attualmente vivente
in Napoli. Le sue opere
sono molto graziose ed
assai stimate, <i>I Manlj</i>; <i>Abeniamet
e Zoraide</i>; il <i>Trajano
in Dacia</i>; il <i>Coriolano</i>,
drammi serj. <i>Il Trionfo del
bel sesso</i>, e <i>le due gemelle</i>
burleschi, si trovano nel
magazino di musica del Ricordi
in Milano.
</p>

<p>
<span class="smcap">Nicomaco</span>, greco filosofo,
viveva probabilmente verso
la metà del secondo secolo
dell'era cristiana. Scrisse
<i>un piano di musica</i> pregato
da una dama, ch'egli chiama
la più onesta donna dell'universo,
e che volle da lui
essere instruita nella scienza
armonica. Chiama egli il suo
libro <i>Manuale armonico</i>: il
secondo annesso a questo
dal Meibomio non segli può
giudiziosamente attribuire,
essendo in esso citato Nicomaco
medesimo. “Nel primo
si vede, <i>dice il Requeno</i>,
che Nicomaco scriveva
da erudito, non mai da pratico
nell'armonia, nè da esatto
specolativo nella pratica.”
Le prove di questa
proposizione possono leggersi
con profitto nel t. 1
de' di lui <i>Saggi</i>, p. 304.
“Benchè Nicomaco (<i>soggiugne
il Requeno</i>), sia
di poco calibro ne' precetti,
copiando egli dagli antichi,
ci lasciò però alcune
scelte memorie dell'arte...
Non so come dica Meibomio
nella prefazione a Nicomaco,
che questo sia l'unico
<span class="pagenum"><a name="Page_132" id="Page_132"></a>[132]</span>
pittagorico scrittore
armonico, che ci rimane,
essendo tutti <i>quelli della
sua collezione</i> tutti seguaci
del sistema musico di Pitagora,
fuori di Bacchio, o
affatto, o in parte. Ciò non
può essere venuto in mente
a Meibomio, se non per
non aver esso intesi gli stessi
autori, che ci commenta.”
p. 307-309. <i>I Grandi
Comentarj</i>, che Nicomaco
cita di avere scritto sulla
musica, non ci sono rimasti:
alcuni frammenti se
ne trovano solo presso Porfirio
e Jamblico. Secondo
quest'ultimo egli dee esser
posto nel numero de' più
grand'uomini dell'antichità:
egli lo chiama un uomo
straordinario, che pochi autori
hanno uguagliato nelle
scienze mattematiche: vanta
la sua profondità, e 'l
genio inventore, l'ordine,
e 'l nesso delle sue idee, la
precisione, la chiarezza, e
l'eleganza del suo stile. Ma
allorchè si leggono i frammenti
che ce ne restano,
si è sorpreso che i nuovi
Platonici abbiano potuto
credere tutte codeste cose;
se non che la conformità
delle opinioni possa solo far
credere ad un insensato che
un insensato, che gli rassomiglia,
è un grand'uomo
(<i>V. Meiniers t. 1, p. 212</i>).
Che altro infatti reca Nicomaco
della musica, che vani
confronti delle voci, e
degli astri, ed inutili calcoli
delle ragioni de' suoni?
</p>

<p>
<span class="smcap">Niemetschek</span>, professore
nell'università di Praga nel
1804,  pubblicò in tedesco
<i>Lo Spirito di Mozart</i>, in 8º,
dove alla biografia di questo
gran maestro fa egli succedere
delle interessanti osservazioni
sul genio particolare
delle di lui famose
composizioni, e sulla profonda
di lui cognizione dell'effetto,
e dell'impiego degli
instromenti da fiato. A questo
esame unisce egli un'analisi
ragionata di tutte le
sue opere, che fassi leggere
con piacere e con profitto.
</p>

<p>
<span class="smcap">Niemeyer</span> (Augusto-Ermanno),
professore di teologia
a Halle, quivi nato
nel 1752, è autore di un'opera
pubblicata a Lipsia
<span class="pagenum"><a name="Page_133" id="Page_133"></a>[133]</span>
col titolo di <i>Pensieri sulla
Religione, la Poesia, e la
Musica</i>, 1807, e di alcuni
drammi sacri posti in musica
da Rolle.
</p>

<p>
<span class="smcap">Nigetti</span> (Francesco), dotto
musico italiano circa 1600
fu l'inventore del <i>Cembalo
onnicordo</i>, detto il <i>Proteo</i>.
Per questa invenzione gode
egli d'una gran celebrità
nella storia della musica in
Italia, che di mano in mano
andavasi allora perfezionando
(<i>v. Maffei Veron. illustr.</i>).
</p>

<p>
<span class="smcap">Nivers</span> (Gabriele). Maestro
della R. cappella di
Luigi XIV, nato a Parigi,
si distinse principalmente
per le sue opere teoriche.
Vi ha di lui: I. <i>Traité de
la composition de la musique</i>,
Paris 1668, e Amsterdam
1697, in 8º. II. <i>La
gamme du Si</i>, che servì
molto in quell'epoca a facilitare
il solfeggio. III. <i>Dissertation
sur le chant grégorien</i>,
Paris 1683, in 8º, che
vien ricercata tuttora per le
dotte ricerche che vi si trovano.
IV. <i>Traité de la musique
des enfans</i>. Egli morì
assai vecchio nel 1670.
</p>

<p><a id="no"></a>
<span class="smcap bigword">Nopitsch</span> (Guglielmo),
attualmente direttore di Musica
a Nordlingue, nacque
nel 1758. Egli è un eccellente
sonatore di forte-piano,
e di più altri instromenti,
e studiò la composizione
sotto Riepel e Beck.
Nel 1784, pubblicò a Norimberga
un <i>Saggio di un
libro elementare dell'arte
del canto, ad uso
delle scuole normali</i>, con
6 tavole di esempj, in 4º. Egli
ha scritto ancora molte
sonate per il piano, e nel
1787 un oratorio a piena
orchestra molto stimato.
</p>

<p>
<span class="smcap">North</span> (lord Franc. Guilford),
barone di Kertling,
fornito delle cognizioni proprie
di un uomo di gran
nascita, morì a Wroxton
nel 1685. Tra le sue opere
scritte in lingua inglese vi
ha <i>Saggio filosofico sulla
musica</i>, 1677. Egli coltivolla
ancora come arte, ed ha
lasciate molte composizioni
di musica.
</p>

<p>
<span class="smcap">Nougaret</span> (Pietro) pubblicò
in Parigi nel 1769,
<i>de l'Art du théâtre</i>, 2 vol.
<span class="pagenum"><a name="Page_134" id="Page_134"></a>[134]</span>
in 8º. Egli vi tratta dottamente
della musica drammatica.
</p>

<p>
<span class="smcap">Noverre</span> (Giov. Giorgio),
cavaliere dell'ordine di Cristo,
nato in Parigi coltivò
con trasporto le arti, e con
ispezialità la danza e la musica,
sulle quali ha lasciato
de' capi d'opera. Noi non
farem quì menzione che delle
sue lettere <i>Sur les arts
imitateurs</i>, Paris 1807, in
2 vol. in 8º, che assicurano
la sua riputazione letteraria,
e le sue profonde
cognizioni sulla musica e la
danza. Egli è morto a S.
Germano nel 1810, di ottantatre
anni.
</p>

<p><a id="nu"></a>
<span class="smcap bigword">Nuwairi</span> (Ahmed), dotto
Arabo in Egitto, e giudice
del Cairo, morì nel
1352. Egli è autore di un'opera
scritta in arabo col
titolo di <i>Nekajot</i> ec., cioè
<i>Lo scopo del bisogno, ovvero
Ricerche ne' diversi generi
delle scienze</i>. Non è ella
in sostanza che un'Enciclopedia
o un trattato universale
disposto per ordine
di materie, che si conserva
ancora nella biblioteca di
Leide. Nel terzo capitolo
della seconda parte di quest'opera
molto pregevole per
la letteratura araba, egli
tratta del canto e degli instromenti
a corda; di ciò
che ne han pensato i loro
principi e generali che hanno
coltivato la musica; della
storia de' musici; di quel
che saper dee un musico,
e di quello che hanno detto
i loro poeti intorno alla
musica ed agli instromenti.
</p>

<hr />

<h2>
O
</h2>

<p><a id="od"></a>
<span class="smcap bigword">Odington</span> (Walter), benedettino
d'Evesham in Inghilterra
circa 1240. La sua opera
<i>de Speculatione Musicæ</i>
non contiene che un commentario
della dottrina di
Francone, con alcune spiegazioni
per rapporto alla misura.
Egli era un buon filosofo
e matematico de' suoi
tempi.
</p>

<p>
<span class="smcap">Odoardi</span> (Gius.) d'Ascoli,
cel. costruttore di violini
<span class="pagenum"><a name="Page_135" id="Page_135"></a>[135]</span>
morto in età di soli 28
anni. Galeazzi ne' suoi <i>Elementi
di musica</i> (Roma 1791)
nel primo tomo pag. 81
rapporta ch'egli ne aveva fatti
duecento, molti de' quali
non sono in nulla inferiori
ai migliori di Cremona.
</p>

<p><a id="oe"></a>
<span class="smcap bigword">Oeder</span> (Luigi), consigliere
di finanze del duca di
Brunswick, morto in questa
città nel 1776, è autore
di un trattato d'acustica
col titolo: <i>De vibratione
chordarum</i>, Brunswick 1746
in 4º.
</p>

<p>
<span class="smcap">Oelrichs</span> (Conrado), dottore
in dritto, e celebre in
Germania per la quantità delle
sue opere di letteratura, e
di diplomazia. Nella sua gioventù
si era egli proposto di
scrivere una Storia generale
della musica, e fornito si
era di una numerosa collezione
di opere sulla musica,
nella quale molte rare dissertazioni
trovavansi sopra
diversi rami della medesima,
di cui può vedersi il catalogo
nel 3º vol. delle <i>Lettere
critiche</i>; ma non recò a fine
quest'idea, nè altro vi
ha di lui su questo soggetto
che <i>Notizia istorica delle dignità
accademiche nella musica,
e delle accademie e società
musicali</i>, Berlino 1752
in 8vo.
</p>

<p>
<span class="smcap">Oettinger</span> (Federico), abate
di Murrhard, tra le sue
opere si distingue per rapporto
alla musica <i>Eulerische</i>
ec. ossia <i>Filosofia di Eulero
e di Frick sulla musica</i>,
Neuwied 1761.
</p>

<p><a id="og"></a>
<span class="smcap bigword">Oginski</span> (Hettman), conte
cavaliere di più ordini nella
Lituania, da semplice amatore
ha portato ad un grado
eminente il suono del clarinetto,
e nelle assemblee musicali
di Pietroburgo nel 1764 eseguì
dei concerti e degli <i>a solo</i>
i più difficili in mezzo agli
applausi universali. Egli era
in oltre molto abile sull'arpa,
sul violino e 'l piano-forte.
Una rimarchevole particolarità
della vita di quest'illustre
dilettante si è l'avere
concepita l'idea dell'oratorio
della <i>Creazione</i>, ch'egli
comunicò al famoso
<span class="pagenum"><a name="Page_136" id="Page_136"></a>[136]</span>
Haydn. Egli è autore dell'artic.
<i>Harpe</i> nella prima Enciclopedia:
morì a Pietroburgo
circa 1789. Il conte
<i>Michele Oginski</i> della stessa
famiglia è tuttora un amatore
distinto e passionato per
la musica, e suona a maraviglia
di violino e di forte-piano.
Alcune sue composizioni
sono state impresse a
Pietroburgo negli anni 1807
e 1809. Dodici sue bellissime
polacche, e molti romanzi
musicali in Parigi 1811.
</p>

<p><a id="ol"></a>
<span class="smcap bigword">Oleno</span>, nativo della Licia,
celebre suonatore e cantatore
fu il primo, secondo Pausania
(<i>in Phocid.</i>), che diede
oracoli a Delfo in vece
delle poetesse. Erodoto afferma,
che tutti gli anni si
suonavano e si cantavano a
Delo gl'inni di Oleno. Questo
entusiasta, prima di ritirarsi
a dare degli oracoli,
era solito a fare ogni anno
un viaggio al tempio di
Apollo in compagnia di due
pulite zitelle, le quali pregavano
Lucina, acciocchè
ritrovasse loro presto un
buon marito, essendo questo
il fine del loro viaggio. Oleno
lavorò così belle composizioni,
e con sì graziosa
musica le stese, che cantate
dalle due zitelle la prima
volta nel tempio, gli scaltri
sacerdoti pensarono approfittarne;
e a questo effetto
fondarono a Lucina un'annua
festa detta <i>dell'accelerazione</i>,
in cui si cantassero
gl'inni di Oleno. Fiorì
costui cinque secoli innanzi
l'era comune (<i>Requeno
t. 1</i>).
</p>

<p>
<span class="smcap">Olimpo</span>, scolare di Marzia
antichissimo musico della
Grecia, di cui parla Omero,
(<i>V. l'art. di Marsia</i>), lavorò
molte cantilene, chiamate
da' greci <i>nomi</i>, in onore
degli Dei, che secondo
Platone struggevano i cuori.
Il celebre inno armazio, d'uso
fino all'età di Plutarco,
è da questo enciclopedista
attribuito ad Olimpo. Aristosseno
attribuì al medesimo
l'invenzione del genere
enarmonico, dicendo che
quanto si era prima di Olimpo
composto e cantato era stato
lavorato nel genere diatonico.
<span class="pagenum"><a name="Page_137" id="Page_137"></a>[137]</span>
M. Burette seguendo Plutarco
e Suida ha moltiplicato gli Olimpi
fino a tre, ma come giudiziosamente
riflette l'ab. Requeno,
un Olimpo, ch'ebbe
il merito di molti, diede
origine a tanti celebrati
racconti, e che, parendo
incredibili tante invenzioni
in un solo uomo, le attribuirono
i Greci posteriori a
tre diversi.
</p>

<p><a id="on"></a>
<span class="smcap bigword">Onslow</span> (Giorgio), nato
a Clermont di parenti Inglesi,
unì sempre a' studj più
necessarj quello della musica
con tale trasporto, che le
si è abbandonato quasi del
tutto. Egli ebbe successivamente
lezioni da Dussek ed
Hülmandel di forte piano,
ch'è l'istromento più da lui
coltivato: e studiò in Londra
sotto Cramer la composizione
musicale. Egli ha composto
delle sonate per il piano,
tre quintetti, e tre trio
per il forte-piano, violino
e violoncello impressi in Parigi
da M. Pleyel, ne' quali
Onslow ha saputo unire la
scienza all'espressione ed al
gusto.
</p>

<p><a id="or"></a>
<span class="smcap bigword">Orgitano</span>, figlio di un maestro
di cappella napoletano,
allievo del cel. Ferdinando
Per, morì sul fior dell'età
in Parigi nel 1812. Assai giovane
egli era stato in Palermo,
e qualche sua composizione,
che vi fece sentire,
dava molto a sperare che sarebbe
egli divenuto eccellente.
In Parigi nel 1811 scrisse
alcuni pezzi nel Pirro,
che piacquero moltissimo, e
nel magazino di Ricordi vi ha
di lui <i>Amore intraprendente</i>,
farsa.
</p>

<p>
<span class="smcap">Orlandi</span>, compositore vivente,
allievo di Per; nel
1806 fu eseguita in Parigi
con successo la sua musica
del <i>Podestà di Chioggia</i>, e
nel magazzino di musica del
Ricordi si trovano di lui i
seguenti drammi burleschi:
<i>le Nozze chimeriche</i>; <i>la Dama
soldato</i>; <i>i Raggiri amorosi</i>;
<i>l'Amor stravagante</i>;
<i>la Pupilla scozzese</i>; <i>i Furbi
alle nozze</i>; <i>il Sarto declamatore</i>;
e le farse <i>l'Amico
dell'uomo</i>; <i>il Baloardo</i>;
<i>il Matrimonio per svenimento</i>.
<span class="pagenum"><a name="Page_138" id="Page_138"></a>[138]</span>
</p>

<p><a id="ot"></a>
<span class="smcap bigword">Ottani</span> (Bernardo), nato
a Torino nel 1748, studiò
il contrappunto sotto il
P. Martini, nel tempo del
pubblico esercizio de' compositori
di Bologna l'anno
1770, fecevi eseguire un <i>Laudate
pueri</i>, che a parere del
d.^{r} Burney ivi presente era
pieno d'idee vivaci. Ottani
fu ammesso tra' membri
della società filarmonica di
Bologna: e tornato in Torino
divenne maestro di cappella
della cattedrale. Vi ha
di lui molte composizioni
per teatro e per chiesa: la sua
musica del dramma burlesco
<i>il Maestro di Cappella</i> si eseguiva
su i teatri di Germania
verso il 1790. Ottani
è nel tempo istesso un abile
pittore.
</p>

<p>
<span class="smcap">Otto</span> (Stefano), di Frieberg,
è autore di più opere
teoriche sulla musica, di
cui non ne rammenteremo
che quella riferita da Mattheson,
col titolo di <i>Principj
della musica poetica</i>, in
4 parti; la prima tratta della
natura dell'armonia; la
seconda della cognizione de'
suoni; la terza delle divisioni,
delle distinzioni, delle
conclusioni, delle fughe ec.;
e la quarta de' modi, e della
loro trasposizione. Mattheson
dice che quest'opera
è stata scritta con molta profondità
riguardo al tempo,
in cui comparve al pubblico.
L'autore fioriva nel secolo
17.
</p>

<p><a id="ou"></a>
<span class="smcap bigword">Ouvrard</span> (Renato), maestro
in Parigi della S. Cappella,
e quindi canonico di
S. Graziano di Tours, valentuomo
nelle belle lettere,
nella filosofia, nelle mattematiche,
nella teologia e nella
musica, morì a Chinon
sua patria nel 1694. Le sue
opere sulla musica sono: <i>Secret
pour composer en musique
par un art nouveau</i>, Paris
1660. Egli avrebbe fatto
meglio, dice <i>Laborde</i>, di
non svelare questo secret;
<i>Historia musices apud Hebræos,
Græcos, Romanos</i>. Quest'opera
mediocre è rimasta
manoscritta, come si vede
<span class="pagenum"><a name="Page_139" id="Page_139"></a>[139]</span>
dal catalogo dei MSS. della
cattedrale di Tours, stampato
nel 1706.
</p>

<p><a id="ov"></a>
<span class="smcap bigword">Overbeck</span> (Giov. Daniele),
rettore del ginnasio di Lubecca
nel sec. 18. Tra il gran
numero de' suoi scritti non
citeremo, che i seguenti i quali
hanno rapporto alla musica:
<i>Risposta al cantante Ruez
sulle espressioni di M. Batten
intorno alla musica</i>, 1754.
<i>Vita di Gasp. Rung direttore
di musica</i>, Lubecca 1765,
in fol. (<i>V. Marpurg, Lett.
crit, t. 1</i>).
</p>

<hr />

<h2>
P
</h2>

<p><a id="pa"></a>
<span class="smcap bigword">Pacchiarotti</span> (Gaspare),
soprano rinomatissimo nato
in un villaggio presso Roma
nel 1750; cominciò la
sua carriera musicale nel 1770.
I suoi talenti, la cultura del
suo spirito, la sua bella figura
lo fecero brillare successivamente
su' teatri di Palermo,
di Napoli, di Lucca,
di Torino e di Londra.
“Pacchiarotti, dice <i>M. Bridon</i>,
vale moltissimo nel
patetico, che troppo oggidì
vien negletto sulla più parte
de' teatri, più che altri
dà egli dell'espressione alle
arie, e fa maggiore impressione
su i spettatori, perchè sente
profondamente quel che
dice: eccita le grida della
sorpresa, e strappa le lacrime.
Egli è cosa da rimarcarsi,
come l'espressione non
lo allontani mai dalla misura:
ha ancora il merito di
accentuar bene i recitativi.”
Dopo essersi molto arricchito,
nel 1801 è tornato in
Italia, e risiede abitualmente
in Padova.
</p>

<p>
<span class="smcap">Pachymeres</span> (Giorgio),
nato nel 1242 a Nicea, ove
suo padre di una delle prime
famiglie di Costantinopoli
erasi rifugito, allorchè
questa città fu presa da' Latini.
Dopo la costoro espulsione
tornò colà non avendo
allora che 19 anni. Per
più anni coltivato egli aveva
tutte le scienze, ed entrato
nello stato ecclesiastico
pervenne tosto alle più
eminenti cariche. Morì circa
1310. Oltre la sua storia
<span class="pagenum"><a name="Page_140" id="Page_140"></a>[140]</span>
ed altre opere interessanti,
abbiamo di lui <i>De armonicâ et
musicâ. De quatuor scientiis
mathematicis, arithmeticâ,
musicâ, geometriâ et astronomiâ</i>
(<i>v. Fabric. B. Gr. t. 6</i>).
</p>

<p>
<span class="smcap">Paer</span>, o <span class="smcap">Per</span> (Ferdinando)
nacque in Parma nel 1774;
dopo aver fatti i suoi studj
nel seminario di questa
città, mostrando de' gran talenti
e sommo trasporto per
la musica, andò a studiarla
in Napoli sotto Ghiretti, napoletano
e compagno del cel.
Sala, nel conservatorio <i>della
Pietà</i>. Egli cominciò assai
giovane a scrivere per i
teatri d'Italia, in Venezia,
a Padova, in Milano, a Firenze;
a Napoli, a Roma,
a Bologna ec. Il duca di Parma,
suo patrino diegli una
pensione, e gli permise di
andare in Vienna, per comporvi
delle opere. Alla morte
di Naumann nel 1801, fu
chiamato a Dresda come maestro
della corte. La morte
del duca di Parma lo mise
in libertà di accettare quel
posto che l'Elettore gli offrì
per tutta la sua vita. Dopo
la battaglia di Jena, Napoleone
volle Paer presso
di se, e la di lui moglie eccellente
cantatrice: egli si è
stabilito in Parigi in qualità
di Direttore della musica
e di compositor della corte.
Paer oltrepassa appena
i 40 anni di sua età; è membro
dell'Accademia delle Belle-Arti
di Napoli, e di quelle
di Bologna e di Venezia,
ed ha già compito oltre a 38
opere, senza numerarvi le
cantate, le arie, le sinfonie,
sonate ec. In Vienna egli scrisse
<i>Bacco ed Arianna</i>; <i>la
Conversazione armonica</i>; <i>il
trionfo della Chiesa</i>; <i>il S.
Sepolcro</i>; cantate per uso della
difonta Imperatrice M. Teresa,
figlia del nostro Sovrano
Ferdinando III, con
la quale egli aveva l'onore
di cantarle, e quindi fu maestro
per il canto della di lei
figlia M. Aloisa, principessa
nata per tutte le arti, e principalmente
per la musica. Le
sue opere per teatro sono
note abbastanza per il pieno
successo, che da per tutto
han meritato, e specialmente
nella Germania dopo
i capi d'opera del Mozart.
<span class="pagenum"><a name="Page_141" id="Page_141"></a>[141]</span>
Noi ci dispensiamo di recarne
il catalogo, non essendovi
teatro in Europa dove
non si siano eseguite. La facilità,
che egli ha nello scrivere,
mostra il genio, di cui
a piene mani lo ha arricchito
la natura. “Paer, <i>dice
il Carpani</i>, celiando fra
gli amici, parlando di mille
cose, sgridando i domestici,
disputando colla signora
e co' figli, ed accarezzando
il cane, scrisse la <i>Camilla</i>,
il <i>Sargino</i> e l'<i>Achille</i>”
(<i>Lett. 13</i>). Il suo primo
figlio, che non ha al presente
più di 13 anni, è già
abilissimo sul forte-piano:
a nove anni eseguiva le più
difficili sonate di Dussek, e
mostra di calcar le tracce di
suo padre, ch'è insieme sonator
valentissimo, e compositore
di prima sfera.
</p>

<p>
<span class="smcap">Paesiello</span> (cav. Giovanni),
nacque a Taranto nel
1741, e studiò per cinque
anni la musica in Napoli sotto
il cel. Durante nel conservatorio
di S. Onofrio. Nel
1763 scrisse la sua prima opera
per il teatro di Bologna,
e quindi molte altre e
serie e buffe per quelli di
Venezia, di Roma, di Napoli,
di Milano, e finalmente
nel 1766, partì per la
Russia al servigio di Caterina
II, con quattro mila rubbli
di appuntamento, ed altri
nove cento come maestro
della gran duchessa, l'attuale
imperatrice. Oltre a più
composizioni per teatro, fece
egli imprimere a Pietroburgo
le sue <i>Regole per l'accompagnamento
sul forte-piano</i>,
per servigio di quella
principessa. Di ritorno
in Napoli, il Sovrano Ferdinando
III lo nominò suo
maestro di cappella, con
1200 ducati d'annuo stipendio.
Dopo la rivoluzione in
Napoli del 1799, venne egli
in Palermo, e dopo alcun
tempo col permesso della
corte si portò in Parigi,
dove era stato chiamato con
le più magnifiche offerte, e
dove fu direttore della cappella,
ch'egli provide de'
più celebri artisti, e per la
quale scrisse sedeci gran messe,
mottetti, ec. Dopo due
anni e mezzo di soggiorno
in Francia, gli fu d'uopo
<span class="pagenum"><a name="Page_142" id="Page_142"></a>[142]</span>
tornare in Napoli, non confacendosi
il clima di Parigi
alla sua salute; e tosto
fu nominato membro di quell'Accademia
delle Belle-Arti,
presidente della direzione
musicale del R. Conservatorio,
con 1800 ducati d'onorario,
e maestro della cattedrale
di Napoli. Egli è
anche membro di più dotte
società, come dell'Accademia
italiana residente in Livorno,
di quella di Lucca,
della società detta <i>des Enfans
d'Apollon</i> di Parigi, e
nel 1809 è stato adottato
onorario dell'Istituto Nazionale
di Francia. Le sue composizioni
sono innumerabili
sì per teatro, che per chiesa.
“Il genere del suo talento,
le qualità che caratterizzano
la sua musica, sono
una gran fertilità d'invenzione
straordinaria, ed
una facilità felicissima nel trovare
de' motivi pieni di naturalezza
insieme e di originalità,
un talento unico a
svilupparli per via della melodia
medesima, e ad abbellirli
di dettagli sempre interessanti;
una condotta piena
sempre di estro e di saviezza:
un gusto, una grazia
ed una freschezza di melodia,
per le quali ha sorpassato
di molto gl'altri compositori,
ed ha servito di
modello a tutti coloro, che
han dopo di lui faticato. Il
suo stile, semplicissimo e
senza alcuna affettazione di
scienza, è sempre corretto
insieme ed elegante: i suoi
accompagnamenti nitidi sempre
e chiari sono ad un tempo
stesso brillanti e pieni d'effetto.
In riguardo all'espressione,
comechè la soavità
sembri essere il tratto
principale e dominante del
suo carattere, sa egli tuttavia
variare perfettamente i
suoi tuoni, abbracciare tutti
i generi, e passare dal
burlesco, dal semplice, dal
ridicolo al grandioso, al serio,
ed anche al terribile,
senza perder mai nulla non
pertanto della grazia e dell'eleganza,
da cui par che non
si sappia dipartire. Tali sono
le qualità, che hanno riunito
tutti i suffragi a suo pro,
sì quelli del pubblico e degli
amatori, come quelli de'
<span class="pagenum"><a name="Page_143" id="Page_143"></a>[143]</span>
dotti e degli artisti: e che
gli hanno assicurato gli omaggi
del suo secolo, e quelli
della posterità” (<i>Choron,
elog. de Paesiello</i>). Il cel.
Paesiello, dice Carpani, quando
aveva disposta la tessitura
di una composizione, soleva
dire come <i>Cornelio</i> stesso,
che avesse lo scheletro
d'una tragedia: <i>L'opera è
fatta: non mi resta che a
scriverla.</i> Egli inculcava a' suoi
scolari <i>che tutto sta nella condotta,
e che nelle sue composizioni
nulla gli costava
più di essa</i>. L'artificio di
scegliere da principio un passo
gradevole, ed adottarlo
come caratteristico di tutta
la composizione, è divenuto
a lui tanto proprio, che
quasi forma la base del suo
stile. “Questa ripetizione
dello stesso passo serve a dare
un'unità, una tinta, un'armonia
tale all'opera, sia
sacra, sia profana, che l'orecchio
e il buon senso ne
restano ugualmente appagati.”
(<i>Lett. 9</i>). Ho voluto
a bello studio riferire
questa dotta riflessione del
Carpani, perchè molti ho
inteso io lagnarsi scioccamente
di tali ripetizioni del Paesiello,
come di un difetto.
Graziosa è in oltre la maniera
usata da questo grand'uomo
nello scrivere secondo
lo stesso Carpani. “Il
Paesiello, egli dice, non
saprebbe staccarsi dal suo
letto componendo, e nacquergli
fra le lenzuola la
<i>Nina</i>, <i>il barbier di Siviglia</i>,
<i>la Molinara</i>, e tant'altri capi
d'opera di quel genio inimitabile”
(<i>Lett. 13</i>).
</p>

<p>
<span class="smcap">Palestrina</span> (Gian Pierluigi),
il più rinomato maestro
della scuola Romana,
nacque nel 1529 nella piccola
città di Palestrina, che
è l'antica <i>Preneste</i>. Dopo di
avere studiata la musica, sarebbe
egli rimasto nell'oscurità
e nell'indigenza, se
il suo genio non fosse concorso
a metterlo nel primo
rango dei compositori.
Ecco quale ne fu l'occasione.
Era allora la musica un
vero arzigogolo, privo di
significato intelligibile, un
dottissimo romore che nulla
diceva all'anima, e nulla
poteva dirle: un armonioso
<span class="pagenum"><a name="Page_144" id="Page_144"></a>[144]</span>
problema acustico inestricabile
per l'orecchio. Tutto
era fuga, canoni, intrecci;
nè vi era musica che nelle
chiese. I compositori trascuravano
assolutamente l'espressione,
e non si occupavano
che in quelle sole ricerche
d'onde altro non risultavane
che fracasso e buffonerie
molto indecenti. Questi
abusi eccitato avevano da
gran tempo le lagnanze delle
persone di pietà, e più
volte si erano proposte di
bandire interamente la musica
dalle chiese, e ridurla
al canto fermo. Finalmente,
Papa Marcello II circa 1555
venne al punto di fulminare
il decreto dell'abolizione,
quando il Palestrina, cantore
allora della cappella pontificia,
il quale aveva certo
fatta riflessione su i vizj della
musica di quel tempo, e
concepito aveva l'idea di un
genere più convenevole alla
maestà del luogo, chiese il
permesso al Papa di fargli
sentire una Messa da lui composta.
Avendoglielo questi
concesso, la di lui messa
sembrò così bella e così nobile,
che il Papa rinunziò
al suo progetto, confermò
la cappella pontificia purchè
si cantasse su quel gusto del
Palestrina. A questo genio
immortale, dice il Carpani,
devesi l'odierna melodia, fu
egli che scosse il giogo della
barbara scuola de' maestri
fiamminghi, che solo signoreggiava
in tutta l'Europa.
“Profondo com'era nella
sua scienza, semplificò, purgò,
ingentilì l'armonia, ed
introdusse nel contrappunto
una cantilena, grave sì,
ma sensibile, continuata e
naturale. Il suo esempio fu
seguito da altri, ed avvenne
allora la felice rivoluzione
della musica di chiesa,
che in parte dura tuttora.
Il vero bello non invecchia
mai. Ho sentito io stesso in
S. Pietro di Roma della musica
sacra del Palestrina, che
incanta e par fatta jeri.”
(<i>Letter. 9</i>). Palestrina nel
1562 divenne maestro di cappella
di S. M. Maggiore, e
dopo la morte dell'Animuccia
nel 1571, della chiesa di
S. Pietro, che egli arricchì
di un gran numero de' suoi
<span class="pagenum"><a name="Page_155" id="Page_155"></a>[155]</span>
capi d'opera. “La semplicità
e naturalezza della modulazione
colla giusta e varia
distanza delle voci per
rendere chiara e varia l'armonia
sono le proprietà singolari,
che faranno eterne
le opere del Palestrina.”
(<i>Eximen. l. 3. c. 8</i>). Morì
egli a dì 2 febbrajo del 1594
e gli si fece l'onore d'esser
sepolto nella chiesa medesima
di S. Pietro con l'epitafio
<i>Musicæ Princeps</i>. I più
gran maestri han fatto somma
stima delle di lui opere,
Burney, Reichardt, Marpurg,
Choron, Eximeno hanno
di recente fatto imprimere
alcune delle sue composizioni,
e viene eziandio
assicurato che un eccellente
contrappuntista di Roma si
occupa al presente di raccorre
e pubblicare tutte le opere
del Palestrina.
</p>

<p>
<span class="smcap">Palione</span> (Giuseppe), nato
in Roma nel 1781, applicossi
alla musica sin dal
1792. Fontemaggi in Roma,
e Finaroli a Napoli furono
i suoi maestri di canto, di
forte-piano e di composizione.
Egli scrisse <i>La Finta
amante</i> in Napoli; <i>le Due rivali</i>;
<i>la Vedova astuta</i>; e
<i>la Villanella rapita</i> per il
teatro del principe Aldobrandini
in Roma, che incontrarono
moltissimo. Attualmente
egli trovasi in Parigi,
dove sin dal 1810 ha composto
molta musica sì vocale,
che stromentale.
</p>

<p>
<span class="smcap">Palma</span>, compositore napoletano,
di cui Martinelli
racconta il seguente aneddoto.
Un usurajo, al quale
doveva egli una ragguardevole
somma, essendo venuto
per farlo arrestare, Palma
gli si mise a cantare dinanzi
accompagnandosi al
cembalo. Il suo canto produsse
tal effetto sul cuore
del creditore, che in vece
di riscuotere il pagamento
della somma, consentì a prestargliene
un'altra. Ciò che
reca maggior maraviglia, come
osserva il Martinelli, si
è che Palma fè quel prodigio
tuttocchè fosse infreddato:
che non avrebbe egli
fatto se avesse avuta la voce
libera? il che prova abbastanza
<span class="pagenum"><a name="Page_156" id="Page_156"></a>[156]</span>
il potere della musica.
Costui fioriva nella medietà
dello scorso secolo. Vi
ha vivente tuttora un altro
cel. compositore, Silvestro
<i>Palma</i>, che verso il 1802
scrisse la musica del dramma
burlesco <i>La Pietra Simpatica</i>,
nel quale si distingue
una graziosa polacca <i>Sento
che son vicino</i>: vi ha ancora
di lui una farsa: <i>la Sposa
contrastata</i>.
</p>

<p>
<span class="smcap">Paolucci</span> (P. Giuseppe),
scolare del Martini in Bologna,
era come costui minor
conventuale; fu dapprima
maestro di cappella
in Venezia e poi del suo
convento in Assisi, dove morì
nel 1775. Egli è autore
dell'<i>Arte pratica di contrappunto</i>,
2 vol. in fol. Venezia
1765; che si ha in conto
d'una eccellente opera:
rapporta degli esempj cavati
da' migliori maestri d'armonia,
e vi unisce de' dotti
comentarj. Eximeno, Sacchi,
e Martini lo citano con elogio.
</p>

<p>
<span class="smcap">Parenti</span> (Francesco), nato
in Napoli nel 1764, studiò
il contrappunto nel conservatorio
<i>della Pietà</i> sotto
Sala, l'ideale con Giac. Tritta,
e l'accompagnamento col
maestro Tarantina. Egli ha
scritto in Italia della musica
sopra drammi serj e burleschi,
che ha avuto del successo,
principalmente in Roma
dove si giudica a tutto
rigore dei Compositori: <i>Antigono</i>;
<i>il Re pastore</i>; <i>la Nitteti</i>,
e l'<i>Artaserse</i>; <i>la Vendemia</i>;
<i>il matrimonio per fanatismo</i>;
<i>i Viaggiatori felici</i>.
Nel 1790 egli portossi in
Parigi, e dopo avere scritto
per il teatro dell'Opera
Comica, nel 1802 ne divenne
il maestro di cappella e
direttor della musica. Egli
dà quivi lezioni di canto secondo
il metodo di <i>la Barbiera</i>,
detto <i>il Siciliano</i> e
maestro della Pietà.
</p>

<p>
<span class="smcap">Parran</span> (Antonio), gesuita,
diè al pubblico <i>Traité
de musique, contenant
les préceptes de la composition</i>,
Paris in 4º, 1746.
Quest'opera, male ideata e
peggio compilata, non ebbe
che un'efimera riputazione.
</p>

<p>
<span class="smcap">Pasquali</span> (Niccolò) nel
1762 pubblicò in Amsterdam
<span class="pagenum"><a name="Page_157" id="Page_157"></a>[157]</span>
una mediocre istruzione
sull'accompagnamento,
col titolo: <i>La Basse-continue
rendue aisée</i>. Lustig dopo
dieci anni ne diè una
seconda edizione con aggiungervi
molti esempj, in francese
ed in olandese. Comparve
anche in Londra col
titolo: <i>The thorough Bass
made easy, by Pasquali</i>,
in fog. 1780.
</p>

<p>
<span class="smcap">Passeri</span> (Giov. Battista)
nacque in Farnese nel 1694,
fu discepolo del cel. Gravina
in Roma; ed intimo amico
del Metastasio, del
Rolli, e d'altri de' primi
ingegni, che fiorivano in
que' tempi in Roma. Egli
è celebre per le sue opere,
noi non faremo menzione
che di quella ch'egli pubblicò
in Roma nel 1770,
<i>De Musicâ veterum Etruscorum</i>.
Tra gli altri suoi manoscritti
lasciò un <i>Lexicon
musicum</i>: fu anche l'editore
delle opere di musica
del cel. Giambattista Doni,
stampate in Firenze nel
1763; <i>absoluta studio et operâ
Io. Bapt. Passerii.</i> Morì
in Pesaro nel 1780.
</p>

<p>
<span class="smcap">Pau</span> (Monsign. Felice).
Vescovo di Tropea nella
Calabria, di cui abbiamo
alcune eruditissime lettere
sull'antica musica dirette al
Sig. Saverio Mattei, nelle
quali impugna la costui opinione
sulla superiorità degli
antichi in quest'arte su
i moderni. Anche il celebre
Metastasio, tuttochè amicissimo
del Mattei, mostrò in
alcune sue lettere le difficoltà
che aveva di abbracciare
il suo sentimento. Questo
carteggio, nel quale da
tre singolari ingegni viene
discussa tal questione, si
trova nel tom. 8 delle opere
del Metastasio dell'edizione
di Napoli 1782.
Nelle lettere di Mons. Pau
e nelle risposte del Mattei
oltre alla pulitezza con cui
vien agitato quel punto, si
trova immensa erudizione e
dottrina. “Sommamente mi
son dilettato, scrive il Metastasio
al Mattei, attentamente
considerando il musico-filosofico
carteggio, che
si è compiaciuta comunicarmi.
Ho ammirate ed invidiate
le forze di due valorosissimi
<span class="pagenum"><a name="Page_158" id="Page_158"></a>[158]</span>
atleti, che non meno
nell'assalire, che nello
schermirsi mostrano il lor
magistero nell'arte. Mi hanno
obbligato ad ondeggiar
lungo tempo fra le opposte
loro sentenze: ciascuna di
esse mi avrebbe rapito sola
ma avendomi assalito unite,
l'una mi ha difeso dalla violenza
dell'altra: onde senza
aver cambiato di sito, mi
trovo tuttavia fra le stesse
antiche dubbiezze, ec.”
Era necessaria la sveltezza
d'ingegno e la somma erudizione
del savio Mattei per
sciogliere le difficoltà proposteli
da due sì potenti
contradittori, dice a questo
proposito l'Eximeno, presso
il quale può vedersi dottissimamente
trattata la medesima
questione. (<i>V. P.
II. L. 1, p. 353.</i>)
</p>

<p>
<span class="smcap">Pavesi</span>, maestro di cappella
vivente in Milano ha
scritto molte opere, che
hanno avuto gran successo
in diversi teatri d'Italia.
Nel magazino del Ricordi
vi ha di lui <i>I Cheruschi</i>;
<i>Elisabetta d'Inghilterra</i>,
drammi serii. <i>La festa delle
rose</i>; <i>L'Incognito</i>; <i>Ser
Marcantonio</i>, buffi. <i>L'Avvertimento
ai gelosi</i>; <i>L'Amante
anonimo</i>; <i>L'accortezza
materna</i>; <i>La forza de'
Simpatici</i>, farse.
</p>

<p><a id="pe"></a>
<span class="smcap bigword">Pellegrini</span> (Anna Maria Celoni).
Romana, donna
assai culta ha fatti de'
profondi studj sulla musica:
nel 1810 pubblicò ella in
Roma <i>Grammatica</i>, o <i>siano
Regole di ben cantare</i>,
dedicata a S. A. S. il principe
Federico di Saxe-Gotha,
alla quale gli Editori hanno
fatto precedere il di lei ritratto
inciso in rame dove
viene rappresentata in atto
di cantare accompagnandosi
al clavicembalo con l'epigrafe
tratta da Virgilio,
<i>Cantu vocat in certamina
Divos</i>. Quest'opera porta
seco l'approvazione di tre
bravi maestri, del Guglielmi
allora maestro della cappella
Giulia in S. Pietro,
del Caruso maestro della
cappella di Perugia, e del
Nicolini, dandole tutti e
tre l'elogio di avere trovate
<span class="pagenum"><a name="Page_159" id="Page_159"></a>[159]</span>
regole perfette in
tutte le sue parti, ed atte
a formare un bravo cantante.
La prefazione, che
essa ha posto in fronte del
libro è assai ben pensata e
scritta, eccone un saggio.
“Innumerabili sono i cantanti,
essa vi dice, ma i
Timotei sono rarissimi. Da
due ragioni credo io, che
dipenda la scarsezza de' buoni
cantanti: la prima dall'essere
eglino la maggior
parte sforniti di quelle generali
nozioni, le quali fanno
discernere ciò, che si
canta: e l'altra dalla non
sana maniera, che tiensi da
molti, i quali impunemente
si arrogano il dritto d'insegnare
l'arte divina del
canto, alla quale una volta
si dedicavano solo i filosofi
ed i Poeti di non volgar
nome dotati. Potrebbesi all'anzidette
ragioni aggiungere
ancora la terza, ed è la
sensibilità di cuore, la quale
non è certamente uno de'
più frequenti doni, che fa
la natura ad un essere. Ciò
posto sarà di mestieri, che
in uno, che canta riuniscansi
le tre qualità succennate
cioè <i>buon senso</i>, <i>buona maniera</i>,
<i>e cuore sensibile</i>, ec.”
</p>

<p>
<span class="smcap">Penna</span> (Lorenzo) da
Bologna, carmelitano della
congregazione di Mantova,
si applicò con successo allo
studio della musica, e divenne
membro della società
filarmonica di Bologna. Nel
1674, pubblicò quivi <i>Gli
primi albori musicali</i>, in 4.º
di cui vi ha la quinta edizione
del 1696. L'opera è divisa
in tre libri, contiene il primo
21 capitoli, ne' quali
tratta del canto figurato. Il
secondo di 24 abbraccia la
dottrina della composizione.
Il terzo in 17 capit. tratta
del basso-continuo. Nel
1689, pubblicò ancora in
Modena il suo <i>Direttorio
del canto</i>, in 4.º (<i>V. Notizie
sugli Scrittori di Bologna,
tom. 6</i>).
</p>

<p>
<span class="smcap">Perez</span> (David), figlio
d'uno spagnuolo stabilito
in Napoli, nacque colà nel
1711, e studiò la musica
nel Conservatorio di Loreto
sotto i maestri Gallo e
Mancini. Terminati i suoi
studj musicali con molto successo,
<span class="pagenum"><a name="Page_160" id="Page_160"></a>[160]</span>
il suo protettore Naselli,
nobile palermitano ed
intendentissimo anch'egli di
musica (<i>V. suo art.</i>), lo
condusse seco in Palermo,
ove fu tosto eletto maestro
della real cappella palatina,
ch'egli arricchì di sue egregie
composizioni. Tra
queste distinguonsi particolarmente
i Responsorj della
settimana santa alla palestrina,
dove si ammira la singolare
espressione delle parole,
e la vera musica di
chiesa. Scrisse eziandio per
il teatro di Palermo dal
1741 sino al 1748. Tornò
in Napoli, ove la sua <i>Clemenza
di Tito</i> ebbe il più
gran successo nel teatro di
S. Carlo; la riputazione ch'egli
si stabilì, lo fece chiamare
in Roma e in diversi
teatri d'Italia. Nel 1752
fu invitato dalla corte di
Lisbona al servigio del re
Giuseppe. Il <i>Demofoonte</i> fu
la prima opera, che egli vi
compose: il celebre Gizziello
era il primo uomo, e il
gran Raff il tenore, la di
lui musica ebbe gli applausi
universali. Scrisse ancora
molta musica di chiesa
per quella cappella reale,
che è rimasta celebratissima
e con ispezialità i suoi Responsorj
de' morti pei funerali
di quel monarca, che
incisi superbamente in rame
furono pubblicati in Londra
con in fronte la di lui
effigie, dei quali egli stesso
ne mandò in dono una copia
a mio padre.
</p>

<p>
<span class="smcap">Pergolesi</span> (Giambattista),
detto così, perchè era di
Pergoli nella Marca, ove
nacque nel 1707, il suo
vero nome di famiglia era
<i>Jesi</i>. In età di 14 anni
venne in Napoli, e studiò
la musica nel Conservatorio
di Sant'Onofrio. Gaetano
Greco, che ne era allora il
maestro, trovato avendo in
lui delle grandi disposizioni
presene una particolar cura,
e fecegli fare particolarmente
un profondo studio del
contrappunto, e della composizione.
Secondo il gusto
di que' tempi imparato
egli aveva dal maestro a non
discostarsi in nulla dalla severità
delle regole, ma questo
genio nudrito dalle Grazie
<span class="pagenum"><a name="Page_161" id="Page_161"></a>[161]</span>
e dalle Muse ebbe il raro
talento di trovarne a
tempo le eccezioni. “Niuno
meglio di lui ha saputo
ottenere i fini, che dee proporsi
un compositore: niuno
ha fatto miglior uso del
contrappunto, ove l'uopo
lo richiedeva. Simile al Raffaello
egli non ebbe altra
guida, che la natura, nè
altro scopo, che di rappresentarla
al vivo, <i>l'arte che
tutto fa, nulla si scopre</i>.
Simile a Virgilio, ei maneggiò
con felicità incomparabile
i diversi stili, de' quali
si fa uso nella musica,
mostrandosi grave, maestoso,
e subblime nello <i>Stabat
mater</i>; vivo, impetuoso,
e tragico nell'<i>Olimpiade</i>,
e nell'<i>Orfeo</i>; grazioso,
vario, e piccante nella <i>Serva
Padrona</i>.” (<i>Arteaga
tom. 2)</i>. Si può dire che
Pergolesi niente abbia lasciato
che migliorare a' successori,
e che da quell'epoca
in poi abbia piuttosto la
musica perduto, che acquistato
vigore. Egli in breve
tempo dal mediocre stato,
in cui trovò la musica
teatrale, la ridusse al sommo,
al perfetto. Si riformò
il gusto universale a
quell'incanto, si cominciò
a distinguere l'accento, il
metro, la continuazione delle
melodie, e il popolo corse
presso ad un giovine,
lasciando i vecchi più accreditati,
da' quali perchè
<i>turpe putant parere minoribus</i>,
gli fu mossa un'orribile
persecuzione, la quale
giunse a tanto, che si è
creduto, esser egli morto
di veleno preparatogli da'
suoi malevoli (<i>Mattei, elog.
di Jomm.</i>). Quel ch'è certo
si è, ch'egli morì di
consunzione piuttosto dopo
quattro anni d'uno sputo
di sangue, per cui era andato
a Pozzuoli, in età di
33 anni. Tuttavia è ancor
certo, dice Arteaga, che
Pergolesi fu il bersaglio della
invidia, e che sembra
essersi avverata nella sua persona
quella severa e incomprensibil
sentenza, che la
natura in creando gli uomini
singolari ha, come dice
un poeta francese, pronunciato
contro di loro: <i>Sois
<span class="pagenum"><a name="Page_162" id="Page_162"></a>[162]</span>
grand'homme, et sois malhereux</i>.
Il suo <i>Stabat mater</i>,
ammirato in tutta l'Europa
come un capo d'opera
di espressione e di sentimento,
non invecchia mai,
e finchè vi sarà musica sarà
sempre immortale. Tutte le
sue composizioni sono tuttora
i modelli del buongusto,
e della buona scuola,
esse dovrebbero essere tra
le mani di tutti i giovani
studiosi, se aspirar vogliono
al sublime ed al grande.
</p>

<p>
<span class="smcap">Peri</span> (Jacopo) da Firenze,
uno di quei letterati
musici su i principj del sec.
17.º, che radunandosi presso
il conte Giovanni de' Bardi
molto contribuirono con
le loro ricerche, co' loro
lumi, e con le loro composizioni
eziandio, al miglioramento
dell'arte (<i>Veggansi
gli articoli Bardi, Caccini,
Corsi ec.</i>) dopo che
il Caccini ed il Peri posto
avevano in note la <i>Dafne</i>
del Rinuccini con incredibil
successo, fu dal Peri
medesimo con più accuratezza
modulata l'<i>Euridice</i>,
altra tragedia per musica di
quel poeta, rappresentata in
Firenze nel 1600 nell'occasione
delle nozze di Maria
de' Medici col re di Francia
Arrigo IV. Questa può
dirsi l'epoca nella quale ebbe
origine in Europa la musica
drammatica: trovansi
nel dramma del Peri il recitativo,
le arie, i cori,
come si usano al presente,
e benchè non fosse possibile
in sul principio di trovar
nella sua musica la perfezione
dell'arte, vi regna tuttavia
una certa semplicità
preferibile a molti riguardi
alla sfoggiata pompa della
nostra. Nella prefazione a
questa musica dell'Euridice,
che fu impressa nello stesso
anno, possono leggersi con
profitto i principj filosofici
che stabilisce il Peri ragionando
sulla sua arte (<i>V. Arteaga t. 1</i>).
</p>

<p>
<span class="smcap">Perolle</span> (M.), professore
di medicina della università
di Monpelieri, e membro
dell'Accademia delle
scienze di Torino, è autore
di più dissertazioni sull'Acustica,
nelle quali ha fatto
parte al pubblico di molti
<span class="pagenum"><a name="Page_163" id="Page_163"></a>[163]</span>
importantissimi sperimenti
sulla propagazione del suono.
La prima è del 1783,
col titolo di <i>Dissertation
anatomico-acoustique</i>, Paris
in 8.º; l'altre possono leggersi
nel Journal de Physique,
e sono — <i>Sur les vibrations
totales des corps sonores</i>,
1789, t. 37; <i>Sur les experiences
acoustiques de Chladni
et de Jacquin</i>, 1799, t.
48; <i>Recherches physiques
sur le son, contenant des
experiences rélatives à la
propagation du son dans diverses
substances tant solides
que fluides</i>; <i>et un essai
d'experiences qui tendent a
déterminer la cause de la
résonnance des corps</i>, 1799
t. 49. Chladni assicura che
gli esperimenti di M. Perolle
intorno a questa materia sono
i migliori (<i>de l'Acoustica
p. 321</i>).
</p>

<p>
<span class="smcap">Perotti</span> (G. A.) di
Vercelli, accademico filarmonico
di Bologna, e primo
maestro di cappella di S.
Marco di Venezia, è autore
di una <i>Dissertazione sul
progresso e la decadenza
della musica italiana</i>, Venezia
1813. La società Italiana
di Scienze, Arti, e Belle-lettere
avendo proposto
un premio per la miglior
memoria su quell'argomento,
questo premio venne
aggiudicato al Sig. Perotti.
</p>

<p>
<span class="smcap">Perrault</span> (Claudio), dell'Accademia
delle Scienze, e
cel. architetto ne' suoi <i>Comentarj</i>
a <i>Vitruvio</i> da lui
tradotto in francese ragiona
a lungo sulla musica degli
antichi, ed in oltre alla
fine del secondo volume
de' suoi Saggi di fisica vi ha
di lui <i>Dissertation sur la
Musique des Ançiens</i>, Paris
1680, nella quale sostiene
che i Greci non ebbero cognizione
della musica a più
parti.
</p>

<p>
<span class="smcap">Perti</span> (Giac. Antonio)
da Bologna, fu uno de' più
gran professori dell'antica
scuola di quella città, ed
uno degli autori classici per
la musica di chiesa, le sue
opere ne son modelli. Una
maschia e ben fondata armonia,
un'intelligenza ammirevole
nelle disposizioni
delle parti di un'arte, tanto
più grande, quanto è più
<span class="pagenum"><a name="Page_164" id="Page_164"></a>[164]</span>
nascosta, ecco i tratti che
dipingono quest'illustre maestro.
Dopo di essere stato
al servigio dei gran duchi
di Toscana, passò a quello
dell'imperatore, dove è restato
quasi tutto il tempo
di sua vita. Leopoldo e Carlo,
che avevano molta stima
per lui, e che intendentissimi
eran di Musica, lo
colmarono di onori e di
considerevoli beni. Se questo
compositore non si fosse
reso molto celebre per
le sue belle produzioni, lo
sarebbe divenuto solo per
essere stato il maestro del
dotto P. Martini, il di cui
merito, le conoscenze, la
dottrina, le opere, e la riputazione
formano l'elogio
del Maestro. Perti morì in
Venezia nel 1723.
</p>

<p>
<span class="smcap">Petri</span> (Giovan Samuele),
precettore di musica alla
scuola normale di Halle, e
professore nel ginnasio di
Baudissin, racconta egli stesso
come cominciò i suoi studj
dal frequentare le pubbliche
lezioni di canto, <i>il
che far dovrebbero</i>, egli dice,
<i>tutti i giovani che ne
hanno il comodo</i>. Bach ne'
suoi trattenimenti spiegogli
quello, che sino allora aveva
trovato d'oscurità nelle
partiture di Telemann, di
Graun, e del Sassone, o
quello ch'era sfuggito alle
sue osservazioni. Petri pubblicò
quindi in tedesco la
sua <i>Introduzione alla musica
pratica</i>, Lauban 1767,
ed essendosene spacciate prestamente
tutte le copie, ne
diede una seconda edizione
più accresciuta e corretta
nel 1782, in tre vol. in 4º.
In quest'opera, che servir
può di modello dello stile
didattico, tratta della musica
in generale, del basso
continuo, e di tutti gl'instromenti
in uso oggidì. A
questo precede un'istoria
breve sì, ma precisa e chiara
della musica, dalla sua
origine sino al sec. 18º.
</p>

<p><a id="pf"></a>
<span class="smcap bigword">Pfeffinger</span> (Giacomo),
mostrato avendo sin dall'infanzia
gran disposizione per
la musica, i suoi primi passi
in quest'arte furono diretti
in Strasburgo sua patria
<span class="pagenum"><a name="Page_165" id="Page_165"></a>[165]</span>
da Fil. Schmidt, letterato,
musico, e filosofo.
Con la guida di un sì abile
maestro, fece de' rapidi progressi
sul forte-piano, e nella
conoscenza dell'armonia.
Alla morte di Schænfeld nel
1790, il senato di Strasburgo
lo nominò maestro di
cappella della città e direttore
della musica del Tempio-Nuovo.
Fu a quest'epoca
ch'egli cominciò a far
della musica uno studio più
particolare ed esatto; unissi
allora col cel. M. Pleyel
che era in quel tempo maestro
di cappella della cattedrale,
e confessa egli stesso
dovere in gran parte il
suo talento per la composizione
a quell'insigne artista,
che gli facilitò lo studio di
questa bell'arte di appresso
i principj di Fux. Intraprese
nel 1791 insieme
con Pleyel un viaggio in
Londra, ove restò sei mesi,
e quivi ebbe occasione
di unirsi in amicizia coll'immortale
Haydn, e di formare
il suo gusto con lo
studio e la perfetta esecuzione
degli oratorj di Hendel,
che a giudizio de' veri
intendenti sorpassano ogn'altra
composizione in questo
genere in subblimità e
bellezza musicale. Pfeffinger
ha pubblicato circa a 18
opere, sì per il forte-piano
che per il canto. Le di lui
composizioni sono generalmente
d'uno stile severo,
ed annunziano della profondità
di cognizioni nell'armonia.
Il suo gusto è deciso
esclusivamente per gli
antichi.
</p>

<p>
<span class="smcap">Pfeiffer</span> (Federico), bibliotecario
dell'università di
Erlang, e professore di lingue
orientali, pubblicò quivi
una dissertazione nel 1779
<i>Sulla musica degli Ebrei</i>,
in 4.º, la più compita e la
più perfetta opera che vi
sia intorno a questa materia.
</p>

<p><a id="pi"></a>
<span class="smcap bigword">Piantanida</span> (l'Abate),
scolare di Fioroni milanese
ha composto molta musica
di chiesa, come mottetti,
messe e vespri; il suo <i>Miserere</i>,
<i>il Credo</i> sono in ispezialità
molto pregiati. Quest'abate
<span class="pagenum"><a name="Page_166" id="Page_166"></a>[166]</span>
risiede attualmente
in Milano.
</p>

<p>
<span class="smcap">Piccini</span> (Nicolò), nato
a Bari nel 1728, studiò la
musica in Napoli sotto il famoso
Leo da prima, e quindi
sotto il cel. Durante, che
lo distinse sempre con una
particolare affezione in mezzo
al gran numero de' suoi
allievi, e palesogli tutti gli arcani
dell'arte. <i>Gli altri sono
miei scolari</i> diceva egli alle volte,
<i>ma questi è mio figlio.</i> Dopo
dodici anni di studio sortì
Piccini finalmente dal Conservatorio
nel 1754, sapendo
tutto quello ch'è possibile
di sapere in musica, e
pieno di un fuoco, e d'un
caldo d'immaginazione, che
erano impazienti di fare la
loro esplosione. Il principe
di Ventimiglia palermitano
fu il primo a produrlo in
Napoli, lo propose al direttore
del teatro de' Fiorentini,
ove lungamente regnato
aveva il Logroscino, e gli
fece comporre l'opera <i>Le
donne dispettose</i>. I partigiani
dell'antico maestro formarono
contro il nuovo una
così possente cabala, che
senza la fermezza e la generosità
di quel principe, l'opera
non si sarebbe rappresentata.
Egli pagò anticipatamente
al direttore una somma
di 2000 ducati, per ristoro
del danno che avrebbe
ricevuto, se l'opera non
sarebbe incontrata, ma fu essa
molto bene accolta dal pubblico,
e Piccini datosi animo
di quel primo successo,
compose negli anni seguenti
<i>le Gelosie</i>, e <i>il Curioso del
proprio danno</i>, che furono
non meno della prima applaudite,
e quest'ultima fu
rimessa in iscena con nuovi
applausi per quattro anni di
seguito, il che non si era
mai fatto in Italia. Il suo
genio acquistava sempre delle
nuove forze; e levossi ben
tosto al genere serio nella
<i>Zenobia</i>, ch'egli compose nel
1756, per il gran teatro di
S. Carlo. Essa ebbe un incredibile
incontro, che si è
sostenuto tutte le volte che
è stata replicata. <i>L'Alessandro
nell'Indie</i>, e la sua famosa
<i>Cecchina</i>, ch'egli scrisse
in Roma, eccitò un'ammirazione
che giunse sino al
<span class="pagenum"><a name="Page_167" id="Page_167"></a>[167]</span>
fanatismo. Non v'ha esempio
d'un successo più di questo
brillante, più meritato,
più universalmente sostenuto.
In tutti i teatri d'Italia
venne eseguita <i>la Cecchina</i>,
e produsse da per tutto lo
stesso entusiasmo. In Roma
contro all'usato, era questa
da più mesi ancora in teatro,
e Roma era per così
dire tutta in romore per il
suo successa, allorchè vi si
trovò Jommelli che tornava
da Stuttgard per venire in
Napoli. Al suo arrivo, non
sentì parlare che della <i>Cecchina</i>,
e del suo autore: egli
nulla ancora aveva inteso
di lui, e quando era
partito per la Germania,
Piccini era ancora nel Conservatorio.
Infastidito di
tutto quel fracasso, <i>sarà</i>,
disse egli in tuono di disprezzo,
<i>qualche ragazzo, e qualche
ragazzata</i>: andò la sera
al teatro, ascoltò dal principio
sino alla fine con somma
attenzione, senza profferir
parola, nè fare un sol
cenno. All'uscita, una calca
di giovani e di dilettanti
il fermarono chiedendo il
suo parere su quella musica:
postosi in serietà, <i>ascoltate</i>,
disse loro, <i>la sentenza di
Jommelli: questo è inventore.</i>
Egli compose nello spazio di
venticinque anni 133 opere,
di cui la più parte sono de'
capi d'opera: vi si ammira
un vigore, una varietà, una
nuova grazia, e soprattutto
uno stile brillante, animato,
e l'unione sì rara
di tutte le qualità, che dar
possono la natura e l'arte
al più sublime grado: egli
ebbe il raro vantaggio di
produrre molto, e di produrre
sempre delle cose eccellenti.
Piccini ammirato sì
dagli esteri, che da' suoi compatriotti,
era gagliardamente
desiderato in tutte le Capitali
d'Europa. Parigi ebbe
la fortuna di possederlo
per mezzo del marchese Caracciolo,
quivi ambasciadore
di Napoli, che molto amava
Piccini, assicurandogli
nell'invitarlo una sorte vantaggiosa
per la sua numerosa
famiglia. Le prime opere
ch'egli scrisse in Francia,
gli mossero dei nemici molto
accaniti, e gli valsero degli
<span class="pagenum"><a name="Page_168" id="Page_168"></a>[168]</span>
elogj forse esaggerati: i
francesi si divisero tra Gluck
e Piccini, convenendo frattanto
che e l'uno e l'altro
aveva disteso i confini dell'arte,
ed accresciuto i loro
piaceri. Si sa con quale animosità
sostennero i due partiti
l'opinion loro. Alla testa
de' partigiani del compositore
tedesco distinguevasi
l'ab. <i>Arnaud</i>, detto perciò
il gran Pontefice de' Gluckisti:
e <i>Marmontel</i> era il capo
dei Piccinisti. Questa guerra
fu tutta d'epigrammi e di
motteggi: ma quel che fu
più disgustoso per Piccini,
si è che essa suscitogli degli intrighi
imperdonabili: venne
criticato della più odiosa maniera,
e se gli fece finalmente
aborrire il soggiorno di Parigi.
Prese dunque il partito
di tornare al suo paese,
e partì per Napoli nel 1791.
Il nostro Sovrano fecegli la
più lusinghevole accoglienza,
ordinogli tosto di scrivere
pel teatro di S. Carlo,
e gli accordò una pensione.
Egli compose l'oratorio di
Gionata per la quaresima del
1792, ed ebbe il più grande
successo, ma avendo avuto
l'imprudenza di palesare
in Napoli i suoi principj
sulla rivoluzione francese,
rimase quivi perseguitato
e in uno stato di abbandono,
di oppressione e
d'indigenza, ch'egli sopportò
da uomo di coraggio
e da filosofo. Allora fu ch'ei
pose in musica un gran numero
di salmi tradotti dal
Mattei per alcuni monasteri,
dove sono rimaste le partiture
originali, l'autore non
avendo l'agio di farseli copiare.
Dopo che il re accordogli
un passaporto, tornò
finalmente in Parigi. Le
inquietudini, i disagi provati
nel lungo viaggio, alterarono
la di lui salute.
Dopo avere prodigiosamente
faticato, la sua fortuna
non era molto brillante; le
sue pene morali accrebbero
i suoi mali fisici; infermo e
colpito di paralisia, non tardò
a soccombere a' suoi dispiaceri.
Egli morì a Passy
nel 1800 di 72 anni. Piccini
era dotato d'uno spirito
vivace, esteso, e culto. La
letteratura latina ed italiana
<span class="pagenum"><a name="Page_169" id="Page_169"></a>[169]</span>
eragli familiare allorchè venne
in Francia, e pochi anni
dopo non conosceva meno
il fiore della letteratura
francese. Parlava e scriveva
con gran purità l'Italiano,
i suoi principj della musica erano
severi, avvengachè avesse
egli contribuito più
che verun altro compositore
a dar loro dell'estensione
e della flessibiltà. Qualunque
ricchezza sapesse spargere
al bisogno nella sua orchestra,
disapprovava non
pertanto il lusso d'armonia,
di cui oggidì con troppa prodigalità
si fa uso. Egli avrebbe
voluto conservar sempre
alla voce il suo primato,
e che i disegni figurati
degl'istromenti avessero sempre
per iscopo di esprimer
quello che le parole, o l'azione
de' personaggi, o il
luogo della scena stessa dinotano,
e che la voce non può
dipingere. Quegli accompagnamenti
caricati senza necessità,
senz'oggetto, come
oggigiorno si usa, non gli
sembravano che de' contrassensi
ed abusi dell'arte.
L'impiego simultaneo di varj
stromenti, i continovi effetti
d'orchestra, le masse
indigeste d'armonia, ed una
eterna affettazione di dissonanze,
che sono oggi in
gran moda, erano a suo parere
una vera mostruosità.
“Se a ciascuno degli istromenti,
egli saviamente diceva, si
riserbasse l'impiego, che la
natura stessa gli assegna, si
produrrebbero degli effetti
variati, si giungerebbe a tutto
dipingere, e a variare
continuamente i suoi quadri;
ma si getta tutto alla rinfusa,
tutto ad una volta e sempre.
Si stempera, s'indurisce
così l'orecchio, nulla si
dipinge al cuore, nulla allo
spirito.” Chi bramerebbe
più distinte notizie sulla vita,
i sentimenti e le produzioni
di questo illustre compositore,
potrà consultar con
profitto la biografia che pubbliconne
nel 1801 il di lui
amico M. Ginguené.
</p>

<p>
<span class="smcap">Piccini</span> (Luigi), figlio ed
allievo del precedente nato
in Napoli, venne con lui in
Parigi, e scrisse la musica
di due drammi burleschi in
francese che ebbe degli applausi.
<span class="pagenum"><a name="Page_170" id="Page_170"></a>[170]</span>
Nel 1791 tornò in
Napoli con suo padre, e
compose quivi <i>Ero e Leandro</i>,
cantata per Mad. Billington;
<i>Gli accidenti inaspettati</i>,
e <i>la Serva onorata</i>,
in Venezia nel 1793; <i>l'Amante
statua</i>, in Firenze;
<i>la notte imbrogliata</i>, in Genova;
<i>Il Matrimonio per raggiro</i>.
Dopo aver passato sei
anni come maestro di cappella
alla corte di Svezia,
tornò in Parigi nel 1801,
dove si è fatto onore con
varie sue composizioni per
teatro, che sono più conosciute
in Francia che in
Italia. <i>Alessandro Piccini</i> di
lui figlio è nato in Parigi
circa 1780; dall'età di 18 anni
è professore di forte-piano.
Studiò la composizione
sotto il celebre M. Lesueur,
ed ha scritto la musica di
più drammi francesi: egli è
ripetitore de' spettacoli della
corte ed accompagnatore
dell'Accademia di Musica.
</p>

<p>
<span class="smcap">Pichl</span> (Vincislao), compositore
e direttore della musica
dell'Arciduca Ferdinando
a Bruxelles, ed accademico-filarmonico,
nel 1790
ha fatto imprimere in Amsterdam
sino a 16 opere, contenenti
concerti per violino,
di cui è un ottimo professore,
sinfonie, quartetti ec.
Egli dimorò lungo tempo
in Italia e dal 1780 sino al
1790 era in Milano; fu allora
ch'egli propose al dotto
P. Sacchi di risolvere la
questione delle <i>quinte successive</i>,
non trovandosi contento
delle ragioni che da'
maestri sono state prodotte.
La lettera in risposta del
Sacchi è diretta a M. Pichl,
e stampata in Milano nel 1780.
</p>

<p>
<span class="smcap">Pigeon de Saint-Paterne</span>
(M.), interprete delle lingue
orientali a Parigi, è autore
d'un'erudita <i>Memoria
intorno alla musica degli Arabi</i>,
1790. (<i>V. Arteaga
t. 2</i>)
</p>

<p>
<span class="smcap">Pindaro</span> nacque a Tebe
nella Beozia sei secoli prima
dell'era cristiana. Ebbe le
prime lezioni di musica da
suo padre, che suonava per
professione il flauto, studiò
quindi sotto Mirti la poesia
e la musica. Questa donna
distinta pe' suoi talenti si rese
più famosa ancora per avere
<span class="pagenum"><a name="Page_171" id="Page_171"></a>[171]</span>
annoverato fra' suoi discepoli
Pindaro e Corinna
(<i>V. il suo artic. t. 2</i>). Si
sa che i Beoti avevano molto
gusto per la musica: quest'arte
fu da Pindaro posseduta
coll'estensione della poetica,
essendo entrambe all'età
sua unite insieme. Non
bastando alla feconda sua vena
gli antichi metri, ne inventò
de' nuovi con altri nuovi
ritmi eziandio per cantarli.
Lo stromento, di cui si
prevalse, fu il <i>magade</i> di corde
immobili: egli riuscì abilissimo
nella lira e nella cetra.
(<i>V. Requeno t. 1</i>).
Tutte le nazioni della Grecia
lo ricolmarono di onori,
ed egli riportò più volte
il premio ne' conflitti di
poesia e di musica. <i>Pausania</i>
racconta, come in tempo
dei giuochi pitici a Delfo
egli si poneva a sedere
coronato d'alloro sopra una
scranna elevata, e dando di
piglio alla sua lira faceva sentire
quei suoni che rapivano,
ed eccitavano da ogni parte
grida d'ammirazione, e d'applausi
(<i>lib. 10 c. 24</i>).
</p>

<p>
<span class="smcap">Pistocchi</span> (Franc. Ant.)
di Bologna, ottimo compositore
del suo tempo è principalmente
riguardato in Italia
come il fondatore della
moderna scuola di canto:
essa si è resa celebre pel metodo
d'insegnare, per la varietà
degli stili, e pel numero
de' primarj maestri e cantanti
che ne sono sortiti. I
più famosi allievi del Pistocchi,
che divennero tanti Capiscuola
in Italia, nel sec. 18º furono
il Bernacchi, il Pasi,
il Minelli, il Fabri tutti di
Bologna, ed il Bartolino di
Faenza. Tra i scolari del
primo basta rammentare Guarducci,
Amadori, Raff, e
Mancini, che si è anche
distinto fra i letterati pel suo
bel libro intitolalo <i>Riflessioni
pratiche sul canto</i>. “I
cinque allievi di Pistocchi,
dice il sullodato <i>Mancini</i>,
benchè instruiti dal medesimo
maestro, differivano tra
loro per il metodo e per lo
stile, ciascuno di essi essendo
stato regolato secondo la
naturale sua disposizione; e
questo esempio basta per dare
a divedere che un buon
maestro non dee limitarsi ad
<span class="pagenum"><a name="Page_172" id="Page_172"></a>[172]</span>
un solo metodo co' suoi scolari,
ma che per formare de'
perfetti cantanti, egli deve,
profondamente sapere le diverse
maniere di dirigerli, e
praticarle con giudizio. Chiunque
avrà questo talento,
sarà sempre apprezzato dalle
persone dell'arte, ec.” Pistocchi
fiorì sul principio del
p. p. secolo, tra le sue composizioni
è molto pregevole
la sua opera 3, pubblicata in
Bologna nel 1707, che contiene
dieci duetti e due cantate
a 3 voci.
</p>

<p>
<span class="smcap">Pitagora</span> nacque a Samo cinque
secoli innanzi l'era cristiana:
intraprese lunghi viaggi
presso le più culte nazioni,
e dopo essersi arricchito
di vaste conoscenze, andò
a stabilirsi a Crotona in
Italia, e vi formò una scuola,
che si è resa celebre per
i grand'uomini che produsse,
sotto il nome di <i>Setta
Italica</i>. Non volle Pittagora
arrogarsi, come gli altri,
il fastoso titolo di <i>Savio</i>, ma
usò il primo il modesto nome
di <i>Filosofo</i>, cioè amatore
della Sapienza. In riguardo
alla musica, che era da'
Greci con ispezial cura coltivata,
Pittagora vi si applicò profondamente, ed a
lui generalmente si attribuisce
l'averla ridotta a calcolo
con qualche apparenza di scienza
esatta. La sua teoria
musicale, diversa da quella
che formarono in appresso i
di lui seguaci i Pittagorici,
può vedersi bene sviluppata
dal dotto ab. Requeno nella
seconda parte de' suoi Saggi
t. 1, e nella quarta al 2º t.
p. 189, egli dà a divedere
che questo grand'uomo, benchè
senza pretenderlo, desse
origine ad un nuovo sistema
armonico, non si discostò in
nulla dall'antichissima musica
degli anteriori greci, nella
quale fu abilissimo; che
egli non fu, come da tutti
gli scrittori moderni si vocifera,
l'inventore del sistema
armonico de' posteriori pittagorici:
ma che co' suoi calcoli
altro non fece che scoprire
nell'antico sistema aritmetico
gl'intervalli consoni,
e notare le distanze della fondamentale,
in cui si trovavano. “Era Pitagora assai grande
filosofo, egli dice, per
<span class="pagenum"><a name="Page_173" id="Page_173"></a>[173]</span>
innalzare un sistema armonico
da' pochi fatti scoperti e
verificati nell'antico sistema,
fin allora applaudito nella nazione.
Le ragioni delle consonanze,
da lui comunicate a'
suoi scolari, e da questi malamente
intese, furono generalizzate
e prese in astratto
da' medesimi, ed a poco
a poco co' calcoli, senza fondamento
di sperienze armoniche,
si allontanarono dall'antico
sistema aritmetico di
modo tale che ne crearono
un altro pieno di errori e di
supposizioni, le quali fanno
poco onore a' loro seguaci”
(<i>p. 199 t. 2</i>). Il racconto
de' suoni armonici trovati
da Pitagora da' pesi diversi
de' martelli d'un ferrajo,
e del gran numero delle
maraviglie, che si pretende
aver operato questo filosofo
per mezzo della musica,
per quanto sia stato ricevuto
da' Greci e Latini, dagli
antichi e moderni, dee nondimeno
riporsi fra le favole
greche, e riggettarsi come
privo di verisimiglianza, non
che di verità. Il Montucla,
lo Stillingfleet, e M. Chladni
hanno osservato non essere
conforme alla natura il
formare un'armonia sensibile
co' martelli battuti su l'incudine,
e molto più colle
corde tese da tali pesi, essendo
i suoni piuttosto come
le radici cubiche inverse
de' pesi, e come le radici quadrate
della tensione (<i>Acustiq.
p. 100</i>).
</p>

<p>
<span class="smcap">Pitagora</span> (Zacinto), diverso
dell'antecedente fu capo
d'una setta di musici secondo
ciò che ne riferisce Aristosseno
(<i>Harmonic. p. 36</i>).
Da costui si rileva altresì ch'egli
abbia scritto sulla musica,
e secondo Ateneo (<i>Lib.
XIV</i>) fu inventore di un
nuovo strumento musico detto
<i>Tripode</i>, <i>l'uso del quale</i>,
egli dice, <i>durò per breve tempo,
o perchè era difficile a
maneggiarsi, o per qualche
altra ragione. Questo instrumento,
che fu in tanta ammirazione,
subito dopo la di
lui morte, passò in disuso e
in dimenticanza</i>. Pittagora
fioriva circa cinque secoli
prima di G. C.
<span class="pagenum"><a name="Page_174" id="Page_174"></a>[174]</span>
</p>

<p><a id="pl"></a>
<span class="smcap bigword">Planelli</span> (cav. Antonio),
letterato napoletano, <i>uomo
fornito di ottime cognizioni,
di gusto delicato, e dolcissimi
costumi</i>, come dice il Mattei
(<i>Nuovo sist. d'interpret.
i trag. Greci</i>), pubblicò in
Napoli un eccellente libro intitolato:
<i>Dell'opera in Musica</i>,
in 8vo, 1772. Nella
Sezione 1 dimostra egli che
s'intenda per opera in musica,
fa la storia de' suoi progressi
e perfezione, e tratta
assai dottamente delle belle
arti in generale. La Sez.
2 tratta del Melodramma.
Nella 3, Sezione della musica
teatrale, dello stile proprio
di ciascuna passione, e
di ciascuna parte di questa
musica, della differenza tra
la musica antica e la moderna.
La Sez. 4 si occupa della
Pronunziazione dell'Opera
in musica. Le sez. 5 e 6,
trattano della Decorazione e
della Danza dell'opera in musica;
e l'ultima della Direzione,
e Necessità, che ha
l'opera in musica del buon
ordine, e come vi vada procurato
il pubblico costume.
Questo trattato è ben scritto,
e molto interessante: da
per tutto vi regna una non
ordinaria erudizione, e buona
lettura d'Autori antichi,
de' quali l'A. ha saputo fare
uso ove bisognava, e ben
giudiziosamente. “Egli abbraccia,
dice l'ab. Arteaga,
in tutta la sua estensione il
suo oggetto. Le sue osservazioni
circa le belle arti in
genere, e circa la musica, e
direzione del teatro in particolare
sono assai giudiziose
e proficue, e da pertutto respirano
l'onestà, la decenza
e il buon gusto.” (<i>Disc.
prelim.</i>)
</p>

<p>
<span class="smcap">Platone</span>, il celebre filosofo;
nato in Atene passò la
sua giovinezza nello studio
della musica e delle belle arti
compagne: confessa egli
stesso, che prima che entrasse
nella scuola del pitagorico
Archita, aveva egli imparata
la musica degli antichi
greci in iscuola, e nel
tempio ove con gl'altri suoi
pari concorreva al canto delle
leggi di Solone ne' giorni
festivi: onde è che ne' libri
della Repubblica si dichiara
<span class="pagenum"><a name="Page_175" id="Page_175"></a>[175]</span>
egli a favore di quest'arte per
l'educazione. Platone, già
filosofo e calcolatore di sublime
e audace ingegno per
l'invenzione, osservando la
dissonanza degli stromenti accordati
da' Pittagorici, e la
concorde melodia di quegli,
che i greci antichi avevano
lasciati per l'uso de' tempj e
della giovanile educazione;
per non iscreditarsi co' filosofi
e per farsi nome con gli
ignoranti pratici suonatori,
stabilì, che la musica pitagorica
co' suoi calcoli dovesse
destinarsi allo studio della natura,
e l'antica allo studio
della religione e del costume.
Per far valere questa sua
maniera di pensare, ci descrisse
nel Timeo con le armoniche
proporzioni de' pitagorici
la formazione dell'universo,
e ne' libri della Repubblica
si dichiarò contro
tutte le novità introdotte nell'arte
più severa degli antichi
greci; e sì nell'una che nell'altra
opera mostra, non essere
egli ignorante, anzi eruditissimo
in ambidue i sistemi
di musica antico e moderno.
Sentì egli sì bene l'insufficienza
del calcolo armonico ne'
suoni degli instromenti, e
quindi relegò l'armonia pitagorica
alle sfere, ove con
le leggi de' tetracordi potessero
spiegarsi i loro movimenti,
e la loro formazione con
l'altra dell'universo da non
falsificarsi mai cogli stromenti
armonici. Platone fu tre volte
in Sicilia, ed ebbe quivi lezioni
di musica da Metello d'Agrigento
(<i>v. Requeno t. 1</i>).
Morì finalmente in Atene circa
347 anni prima di G. C.
</p>

<p>
<span class="smcap">Playford</span> (John), mercante
di musica, ed abile pratico
in Londra è autore di
una buona opera intitolata:
<i>Introduction to the skill of
music</i>, ossia <i>Introduzione all'arte
della musica</i>, la di cui
terza edizione è del 1697.
Il suo ritratto si trova nella
storia di Hawkins.
</p>

<p>
<span class="smcap">Pleyel</span> (Ignazio), nato
in Austria nel 1757, studiò
la composizione sotto il
grande Haydn in Vienna, e
fu il solo allievo ch'egli avesse
fatto di proposito. Nel
1786, Pleyel viaggiò in Italia,
e fu da per tutto accolto
della più distinta maniera:
<span class="pagenum"><a name="Page_176" id="Page_176"></a>[176]</span>
scrisse <i>l'Ifigenia</i> opera
seria italiana, la di cui musica
ebbe grandissimo incontro
in quella patria dell'armonia.
Nel 1787, venne egli
chiamato a Strasburgo come
maestro di cappella, coll'onorario
di quattro mila franchi,
e dopo alcuni anni si
è stabilito in Parigi come mercante
di musica e di cembali
a piano-forte. La più parte
delle sue composizioni sono
state impresse a Offenbach
presso il maestro di cappella
André, autore del Giornale
di musica per le dame.
Pleyel benchè abbia preso l'Haydn
per <i>archetipo</i> della sua
musica strumentale, ha cercato
nondimeno di semplificare
la melodia collo scemare
gli accordi e scarseggiare
di transizioni, onde i suoi
lavori sono meno di quelli
del suo maestro dignitosi e
robusti: ma in compenso la
sua armonia ha una chiarezza,
una grazia, che penetra
facilmente e contenta l'orecchio
degli ascoltanti. Egli ha
composto di recente due opere
di quartetti d'uno stile
più forte, e d'un'armonia
più piena e robusta degli
antecedenti.
</p>

<p>
<span class="smcap">Plinio</span> il seniore, nato in
Verona, benchè abbia servito
nelle armate di più Imperatori,
trovò da per tutto
il tempo di darsi allo studio
più profondo della natura.
Perì egli nella famosa
eruzione del Vesuvio l'anno
79 di G. C. allorchè restaron
sepolte sotto le sue ceneri Ercolano,
Pompeja e molte altre
città della Campania. La
sua storia naturale in 37 libri
è una delle più importanti
opere che ci sopravanzino
dell'antichità. Nel libro
XI c. 51 tratta egli della
voce e del canto, e nel
lib. XVI c. 36, rapporta in
qual maniera costruivansi le
differenti specie di tibie o di
flauti. (<i>V. Forkel, Hist.
de la Mus. t. 1</i>)
</p>

<p>
<span class="smcap">Plotino</span>, filosofo della scuola
de' posteriori Platonici, di
cui riferisce nella di lui vita
Porfirio suo discepolo, ch'egli
era profondamente instruito
in tutte le scienze,
come ancora nella musica,
benchè esercitato non si fosse
nella pratica. Che Plotino fosse
<span class="pagenum"><a name="Page_177" id="Page_177"></a>[177]</span>
versato nella teoria della
musica facilmente rilevasi dalle
sue opere, ove ad esempio
di Pitagora e di Platone
spiega col mezzo delle leggi
dell'armonia le cose naturali,
come per esempio i
movimenti de' corpi celesti,
e quelli della nostr'anima.
(<i>V. Fabric. Bibl. Gr. t. 4</i>)
</p>

<p>
<span class="smcap">Plutarco</span>, nato a Cheronea
nella Beozia, uomo di una
erudizione universale, fiorì
dall'impero di Nerone sino
a quello di Adriano, e dopo
essere stato più volte in
Roma morì in sua patria circa
l'anno 120 di G. C. Benchè
in molte delle sue opere
parli egli della musica,
due lascionne frattanto che
trattano espressamente della
medesima. L'una di queste
può considerarsi come un
compendio benchè oscurissimo
della musica teorica, ed
è il suo <i>Comento sul Timeo
di Platone</i>: l'altra è puramente
istorica, ed è il suo <i>Dialogo
sulla musica</i>, che M.
Burette ha tradotto in francese
con lunghi comentarj e
note, come veder si può in
più volumi, delle Memorie
dell'Accad. delle Inscrizioni.
Gli interlocutori di quel dialogo
sono <i>Lisia</i> puro pratico,
e <i>Soterico</i> letterato di Alessandria;
questi non danno
che una mal digerita storia,
dell'origine e de' progressi
dell'antica musica e dell'utilità
dell'armonia. Plutarco
per bocca di Soterico (<i>dice
l'ab. Requeno</i>) “vuole
spiegarci i tre generi di musica
diatonica, cromatica ed
enarmonica: lo fa però così
superficialmente e con tanto
disordine d'idee, che si scuopre
ignorante del piano e de'
precetti, su de' quali ragiona;
e solamente si rende stimabile
per mostrarci lo stato,
in cui era allora questa
famosa arte.” (<i>Tom. 1,
pag. 284</i>)
</p>

<p><a id="po"></a>
<span class="smcap bigword">Poisson</span> (Leonardo), curato
di Marcangis, diocesi di
Sens, morto in Parigi nel
1753, è autore d'un'eccellente
opera intitolata: <i>Nouvelle
méthode, ou Traité théorique
du plain-chant</i>, Paris
1745 in 8vo, vi si trovano
de' fatti curiosi, delle preziose
<span class="pagenum"><a name="Page_178" id="Page_178"></a>[178]</span>
ricerche e delle nuove
dottissime osservazioni.
</p>

<p>
<span class="smcap">Poisson</span> (M.), professore
di geometria nella scuola Politecnica,
è autore di una
<i>Memoria sulla teoria del suono</i>,
che si trova nel t. VII du
Journal ec. Chladni loda le
sue ricerche come assai dotte
(<i>V. Acoustiq. p. 293</i>).
</p>

<p>
<span class="smcap">Polluce</span> (Giulio) di Naucrate
nell'Egitto, fu in Roma
per la sua erudizione, assai
caro all'Imperatore Commodo,
e per di lui ordine diè
scuola di umane lettere in
Atene, ove morì in età di
58 anni. Tra le sue opere
una ve n'era intitolata <i>Certamen
musicum</i>, di cui fa
menzione Suida, e che si è
perduta; nel suo <i>Onomasticon</i>,
ossia Vocabulario in X
libri, che tuttora ci rimane,
vi ha molte notizie intorno
agli istromenti di musica in
uso presso gli antichi, delle
quali molto ne ha profittato
il Requeno trattando della
divisione degli stromenti,
tom. 2, p. 404.
</p>

<p>
<span class="smcap">Ponce</span> (Niccolò), celebre
incisore, non che distinto
letterato in Parigi, nel 1805
diè al pubblico una memoria
molto interessante <i>Sur les
causes des progrès et de la
décadence de la musique chez
les Grecs</i>. (<i>V. les Quatre
Saisons du Parnase p. 264</i>)
</p>

<p>
<span class="smcap">Ponzio</span> (Pietro), nato in
Parma nel 1532, abbracciò
lo stato ecclesiastico. Dotato
delle più felici disposizioni
per le scienze, e le arti,
e con ispezialità per la musica,
fu chiamato circa 1550
a Bergamo per maestro di
cappella della cattedrale, donde
passò in Milano, e quindi
fè ritorno in Parma, ove
morì nel 1596. Abbiamo di
lui <i>Ragionamento di musica</i>,
Parma 1588, dedicato al conte
Bevilacqua di Milano, gran
partigiano della musica. <i>Dialogo,
ove si tratta della teoria
e pratica di musica</i>, dedicato
all'accad. filarmonica
di Verona, Parma 1595. Egli
è diviso in quattro libri,
e sono gli interlocutori il conte
Alessandro Bevilacqua, il
conte Sarego, ed il conte
Marco Verità: opera pregevolissima
per la dottrina di
quel tempo.
</p>

<p>
<span class="smcap">Pope</span> (Alessandro), celebre
<span class="pagenum"><a name="Page_179" id="Page_179"></a>[179]</span>
poeta inglese del secolo
18, di cui vi ha un'<i>Ode
sulla musica</i>, per la festa
di S. Cecilia, che è un'imitazione
di quella di Dryden
sullo stesso soggetto: M.
Hennet nella sua <i>Poétique
Anglaise</i> (3 vol. in 8, Paris
1806), e M. de Valmalète
nel 1808, ne hanno data la
traduzione francese.
</p>

<p>
<span class="smcap">Porfirio</span>, filosofo nato a
Tiro l'anno di G. C. 223,
dimorò per alcun tempo in
Sicilia, donde passò in Roma,
ove morì sul cominciare
del 4.º secolo. Egli scrisse
molto sulla musica, alla
maniera de' nuovi platonici,
ne' suoi <i>Commentarj sugli
Armonici di Tolomeo</i>, che
il Dott. Wallis pubblicò il
primo, benchè imperfetti,
a Oxford nel 1699.
</p>

<p>
<span class="smcap">Porpora</span> (Niccolò), uno
de' più celebri maestri di
Napoli, dove stabilì una
scuola di canto, che ha forgiati
i più gran cantanti del
18º secolo, come Farinelli,
Cafarelli, Salimbeni, Hubert
detto il Porporino, la Gabrieli
ec. che si sono fatti
ammirare in Europa quai
prodigi di melodia. Egli era
inoltre profondo nella teoria,
e nella pratica del contrappunto,
ed ebbe la gloria,
essendo in Vienna in casa
dell'ambasciatore di Venezia,
d'insegnare al grand'Haydn
la buona ed italiana maniera
di cantare, e quella pure
di accompagnare al cembalo,
mestiere molto più scabroso
di quello che si crede, e
che pochi fra i maestri medesimi
possiedono perfettamente.
Nell'articolo di Carlo
VI, e in quello di Haydn
(tom. 2, p. 22, 199), abbiamo
riferiti alcuni aneddoti
relativi al Porpora; egli
fu inoltre maestro in Dresda
della principessa <a id="tn179"></a>elettrice
di Sassonia M. Antonia Valburga,
alla quale dedicò poi
l'Eximeno l'opera sua sulla
musica. In questa corte ebbe
tale stima il Porpora,
che ne divenne infin geloso
lo stesso Sassone: in Londra
fu il rivale di Hendel.
La chiesa, la camera e 'l
teatro sono stati arricchiti
da' suoi capi d'opera, e
spesso i Pontefici hanno creduto
di fare un dono gradito
<span class="pagenum"><a name="Page_180" id="Page_180"></a>[180]</span>
ai principi regalandoli di
un originale di Porpora. Il
carattere generale della di lui
musica è il grande ed il serio:
ma si è di accordo nel
dire che quanto è maraviglioso
nel <i>cantabile,</i> altrettanto
è egli stentato negli
accompagnamenti delle sue
arie. Ciò però gli è comune
con tutti i buoni maestri
del suo tempo, Vinci, Leo,
Pergolesi ec., perchè la semplicità
e l'economia delle
note, che costituiscono la
grazia, e l'espressione del
canto, rendono la musica instrumentale
arida e scipita;
ma tutti i compositori lo riguardarono
sempre come loro
modello nel recitativo,
Porpora può dirsene il padre,
egli trovò la vera declamazione
musicale. Morì tuttavia
in Napoli nell'estrema
indigenza nel 1767, di 82
anni.
</p>

<p>
<span class="smcap">Porpora</span>, altro maestro italiano
dello scorso secolo,
di cui raccontava il Jommelli,
che sebbene non fosse
stato sprovveduto di merito
in riguardo alla cognizione
teorica e pratica della
musica, si rese però ridicolo
per non capire il senso
delle parole che metteva in
note. Obbligato una volta
a mettere in musica il <i>Credo</i>,
alle parole <i>Genitum, non
factum,</i> credette a proposito
l'introdurvi il coro, il
quale, mentre un cantante
diceva da una parte, <i>genitum,
non factum</i>, rispondeva,
<i>factum non genitum</i>.
Il pezzo fu eseguito, ed applaudito:
ma qualcuno dinunziò
Porpora all'Inquisizione
come empio. Egli si
difese con dire che non sapeva
il latino, e sembrò di
tanta buona fede, che i giudici,
meno severi allora, che
non l'erano trent'anni avanti,
rimandarono via l'accusato.
Un'altra volta dovendo
mettere in musica l'aria
<i>Superbo di me stesso</i>, fece
che l'attore dopo aver detto
questo primo verso, gridasse
poi con enfasi, <i>Andrò
portando in fronte:</i> seguiva
una gran pausa, e non si
sapeva ancora <i>cosa andasse
costui portando in fronte</i>,
quando con una uscita di
corno gliela fece annunziar
<span class="pagenum"><a name="Page_181" id="Page_181"></a>[181]</span>
chiaramente in mezzo
alle risa di tutto il teatro.
</p>

<p>
<span class="smcap">Porta</span> (Costanzo), francescano
di Cremona, fu condiscepolo
del Zarlino sotto
Adriano Willaert, e uno de'
primi compositori del suo
secolo per la musica di chiesa:
il P. Martini facevane
gran conto, comechè fosse
più adatta a soddisfar l'occhio
anzichè l'orecchio. Egli
fu maestro di cappella a
Padova, a Ravenna, e finalmente
a Loreto, dove morì
nel 1601.
</p>

<p>
<span class="smcap">Porta</span> (Berardo), nato in
Roma circa 1760, fu allievo
del Magrini che lo era stato
del cel. Leo. Egli fu
dapprima maestro di cappella
a Tivoli e direttore d'orchestra:
compose molte opere,
oratorj, e musica strumentale.
Tornò quindi in
Roma al servigio del principe
di Salm ch'era prelato
in quella corte, ed ebbe la
sopravvivenza di Anfossi sì
per i teatri, che per le cappelle,
ma la rivoluzione gli
fè perder tutto, e nel 1798
venne in Parigi, dove ha
scritto più opere per quel
teatro: egli vi si è stabilito,
e vien riputato colà come
uno de' migliori maestri di
composizione.
</p>

<p>
<span class="smcap">Portogallo</span>, compositore
portoghese per teatro stabilito
da più anni in Italia:
nel magazzino del Ricordi
in Milano vi ha di lui impressa
la musica de' seguenti
drammi: <i>Il ritorno di Serse</i>;
<i>Idante</i>, opere serie. <i>Lo spazza
camino</i>; <i>la Donna di genio
volubile</i>; <i>Oro non compra
amore</i>; <i>I due gobbi</i>, burlesche.
<i>Il filosofo</i>; <i>la maschera
fortunata</i>; <i>il Ciabattino</i>,
farse.
</p>

<p>
<span class="smcap">Poulleau</span> (M.) è l'inventore
di un nuovo stromento
a tasti, detto l'<i>orchestrino</i>,
che è brillante, espressivo
e canta assai bene. A siffatte
pregevoli qualità unisce
inoltre il vantaggio di potere
imitare il violoncello e
la viola in maniera a produrre
una compiuta illusione.
Benchè l'imitazione del violino
sia di minor effetto,
tuttavia un suonator di forte-piano
produce con questo
strumento egli solo l'effetto
di un <i>quintetto</i> composto di
<span class="pagenum"><a name="Page_182" id="Page_182"></a>[182]</span>
due violini, viola, violoncello
e basso. Poichè l'<i>orchestrino</i>
sostiene e fila i suoni
per mezzo di un arco,
e fa passar quelli gradatamente
dal <i>piano</i> al <i>forte</i>, e
dal <i>forte</i> al <i>piano</i>, egli ha
perciò la varietà di esecuzione
del pari che gli stromenti
ad arco nei canti, che
esiggono delle note legate,
staccate, sostenute, o pizzicate.
La di lui forma è di
un piccolo clavicembalo; le
sue corde sono di budelli,
ed il suo arco riceve movimento
per mezzo di una ruota
che si fa girare col piede.
</p>

<p><a id="pr"></a>
<span class="smcap bigword">Prandi</span> (Girolamo), pubblico
professore di filosofia
morale, e di dritto di natura
nell'università di Bologna,
nel 1805 all'occasione
del solenne aprimento
delle scuole comunali filarmoniche
di quella città recitò
una dotta <i>Orazione sulla
musica</i>. Rintraccia in essa
l'origine prima di quest'arte,
ne segue i progressi
da filosofo osservatore, e
tutti i vantaggi descrive di
questo mirabile ritrovato,
ch'egli attribuisce al tedio
ed alla noja: il tutto è descritto
con istile purgato e
sublime.
</p>

<p>
<span class="smcap">Prati</span> (Alessio), nato a
Ferrara circa 1736, fu un
gran maestro, compositore
di molto gusto e generalmente
stimato. Nel 1767
venne a Parigi e scrisse per
quel teatro con molto successo,
si rese quindi a Pietroburgo,
ove fu similmente
applaudita la sua musica.
Dopo un'assenza di 17 anni
tornò in Italia, e scrisse in
Firenze l'<i>Ifigenia</i> nel 1784,
che ebbe uno straordinario
incontro, nè meno prodigioso
fu quello che riportò
in Monaco di Baviera per
la sua <i>Armida abbandonata</i>
nel 1785, per cui divenne
maestro di cappella dell'elettor
palatino. Non godette
molto però della sua fortuna,
poichè finì di vivere
in Ferrara sul principio del
1788. Vi ha di lui molta
musica sì vocale, che strumentale
impressa in Parigi,
a Lione, in Berlino ed in
Londra.
</p>

<p>
<span class="smcap">Predieri</span> (Luca-Ant.) da
<span class="pagenum"><a name="Page_183" id="Page_183"></a>[183]</span>
Bologna, fu quasi per tutto
il corso di sua vita al servigio
della corte di Vienna.
Tenuto in conto de' più valenti
maestri del suo tempo,
fu uno di quelli che più felicemente
han saputo unire
l'antico gusto al moderno.
Fornito di bella immaginazione
e di una gran verità
di espressione, aveva moltissimo
spirito, e la sua conversazione
si rendeva molto
piacevole: l'Imperatore Carlo
VI, che aveva particolare
stima di lui, si prendeva
spesso piacere di contender
seco lui. Egli fu il primo
a mettere in musica gli Oratorj
del Metastasio, <i>il Sagrifizio
di Abramo</i> nel 1738,
e <i>l'Isacco</i> nel 1740, come
ancora più drammi dello Zeno
e del Silvani. Morì egli
in Bologna sua patria nel
1743.
</p>

<p>
<span class="smcap">Pretorio</span> (Michele), il di
cui vero nome di famiglia
era <i>Schulze</i>, fu priore del
monastero de' benedettini a
Ringelheim, e maestro di
cappella dell'elettore di Sassonia
e del duca di Brunswick;
celebre come compositore
ed autore altresì di
più opere sulla musica, morì
a Wolfenbuttel nel 1621.
La sua principale opera è il
<i>Syntagma Musicum</i>, in 3
vol. in 4º ch'è divenuta rarissima.
</p>

<p>
<span class="smcap">Prinz</span> (Wolfango), distinto
contrappuntista ed autore
di musica, morì nel 1717
di 76 anni. Scrisse egli stesso
la sua vita, di cui ve ne
ha un estratto presso Mattheson
e Walther: ecco il
catalogo delle sue opere,
che sono in gran pregio presso
i tedeschi. 1. <i>Instruzione
nell'arte del canto</i>, 1686;
2. <i>Compendium musicæ, etc.</i>
o <i>Compendio di tutte le cose
necessarie a quelli che vogliono
imparare la musica vocale</i>,
Lipsia 1714; 3. <i>Descrizione
istorica dell'arte del
canto</i>, Dresda 1690; 4. <i>Il
compositore satirico</i>, 3 vol.
1679; 5. <i>Exercitationes musicæ
theoretico-practicæ</i>, Dresda
in 4º, 1689, oltre più opere
manoscritte teoriche e
didattiche sulla musica.
</p>

<p>
<span class="smcap">Profilio</span> (Giuseppe), nato
in Palermo nel 1718, fu
prete e dottore nell'uno e
<span class="pagenum"><a name="Page_184" id="Page_184"></a>[184]</span>
nell'altro dritto: studiò la
musica sotto la direzione del
maestro Pozzuolo profondo
contrappuntista di que' tempi.
All'età di 42 anni il
suo amore per la solitudine
abbracciar gli fece il posto
di organista, e maestro di
cappella offertogli dai PP.
Benedettini dell'insigne monastero,
di S. Martino, alcune
miglia lontano da Palermo.
Tra le altre rarità,
di cui abbonda questo monastero
vi ha un magnifico
organo, opera in origine del
cel. Lavalle, indi dal peritissimo
costruttore di questi
stromenti Baldassare di Paola
palermitano, alcuni anni
sono defunto, migliorata ed
accresciuta sino al numero
di 72 registri, fra' quali sonovi
molti strumenti di orchestra
bene imitati, l'intera
banda militare, l'eco,
un armoniosissimo e sonoro
ripieno coi contrabbassi a
tuono di quaranta, e quattro
tastature per suonarsi in
concerto da tre diverse persone.
L'ab. Profilio mostrò
una particolare abilità nella
maniera di suonare questo
grand'organo, l'armonia che
sapeva trarne, e 'l possesso
con cui lo maneggiava, dilettava
e sorprendeva del pari.
Persuaso della massima,
che ripeteva sovente, cioè
che <i>allora suona bene l'organo
quando canta</i>, volle
sempre suonando imitare la
voce che canta: egli aveva
la grand'arte di sapere adattare
ad ogni registro, secondo
lo strumento che egli
rappresenta, quel genere di
musica che più gli conveniva,
non usando tuttavia altro
stile se non il più analogo
alla maestà del luogo,
ed alla gravità delle auguste
cerimonie della religione;
pregio assai raro agli organisti
de' nostri giorni, i quali
o per non sapere produrre
improvvisando, o per voler
solo solleticare gli orecchi,
ripetono sull'organo ariette
di teatro, rondò, balletti:
il che è a mio avviso una
profanazione del luogo santo.
Profilio aveva fatti, stando
in città, molti allievi,
il suo metodo particolare di
solfeggio formò de' buoni artisti
e non pochi dilettanti
<span class="pagenum"><a name="Page_185" id="Page_185"></a>[185]</span>
eziandio di ragguardevol nascita:
proseguì a dar lezioni
in quel monastero a' religiosi
giovani di suono e di
canto, e ad alcuni di composizione
ancora, fra' quali
merita il primo luogo il P.
D. Bernardo Platamone, oggidì
Priore degnissimo, che
alle altre sue profonde cognizioni
in più scienze unisce
quella della musica sì teorica,
che pratica. Abbiamo
del Profilio delle <i>Regole di
accompagnamento</i> ordinate
con buon metodo, ed alcune
composizioni per chiesa
che dimostrano più scienza
che gusto. Dopo una dimora
di 23 anni in quel monastero,
ove per la regolarità
di sua condotta, e la
dolcezza de' suoi costumi erasi
conciliata la venerazione
e la stima di tutta quella rispettabile
comunità, finì quivi
i suoi giorni in età di 65
anni nel 1783.
</p>

<p>
<span class="smcap">Provedi</span>  (Francesco). Sanese,
di cui nel tomo 50
degli opuscoli scientifici e filologici
Ven. 1754, vi ha
<i>Paragone della musica antica
e della moderna</i> in quattro
ragionamenti. Nel primo
tesse brevemente la storia
della musica, fa vedere
l'uso e la stima che ne facevano
i Greci, e 'l pensiero
che si prendevano per
conservarla nella sua purezza:
ne' due seguenti ragionamenti
passa egli a paragonare
la musica greca colla
moderna: nel quarto prova,
che una delle prime cagioni
che imperfetta rendono la
musica moderna, è stata la
poco propria maniera, colla
quale trattata è da' suoi scrittori.
Il Giornalista di Modena
credette per isbaglio che Provedi
fosse stato <i>Coltellinajo</i>
di professione; questo era
un secondo nome di famiglia
(<i>Stor. letterar. d'Ital. t. X,
1757</i>). Nel 1743 nacque in
Siena una questione fra <i>Fausto
Fritelli</i> maestro di cappella
della cattedrale, e <i>Francesco
Provedi</i> circa il sistema
di musica più perfetto,
e se debba preferirsi quello
di Guido Aretino, o quello
di Anselmo Fiammingo. Il
<i>Coltellinajo</i> ad istanza degli
amici pubblicò il suo parere
in una <i>Lettera</i> in favore di
<span class="pagenum"><a name="Page_186" id="Page_186"></a>[186]</span>
Guido, e da essi ne furono
mandate copie in diverse
parti; ma <i>Provedi</i> persuaso
del profondo sapere
del P. Martini, a lui rimise
il giudizio della sua <i>Lettera</i>
e della risposta del Fritelli
suo avversario. Non sappiamo
in favore di chi sia stata
la decisione del Martini.
</p>

<p><a id="ps"></a>
<span class="smcap bigword">Psello</span> (Michele), scrittore
greco del secolo XI sotto
l'Imperatore Costantino
Ducas, del cui figlio Michele
fu precettore, morì nel
1078. Nella sua opera <i>De
quatuor mathematicis scientiis</i>,
tratta egli della musica.
“Gli scritti di Psello,
dice l'ab. Requeno, per il
titolo e per il contenuto mostrano
la barbarie dell'età
sua. Scrisse del quadrivio,
sotto il cui nome allora s'intendevano
l'aritmetica, la
musica, la geometria e l'astronomia.
Intorno alla musica,
se ci deve servire di
regola uno scrittore per giudicare
dello stato, in cui essa
allora trovavasi, si conchiuderà,
o che all'età di
Psello si erano cambiati non
solo i nomi tecnici, ma la
sostanza altresì degli armonici
intervalli, o che era egli
stesso sommamente ignorante
dell'arte e de' differenti
sistemi” (<i>V. Saggi t. 1. c.
14</i>).
</p>

<p><a id="pu"></a>
<span class="smcap bigword">Puccitta</span> (Vincenzo), eccellente
maestro italiano, e
compositore del nostro tempo
di molto buon gusto e
di nuovo stile per teatro.
Verso il 1807 egli fu in Londra;
<i>le sue opere</i>, dice il
Dottor Pananti, <i>trenta volte
e più ripetute in quel teatro
hanno avuto i più meritati
applausi, la sua bella musica
è stata avidamente accolta
dal pubblico</i> (<i>V. poeta di
teatro, t. 2, Londra 1809,
pag. 332 not. 5</i>). Nel magazzino
del Ricordi si trova
di lui impressa la musica dei
drammi <i>Teresa e Wilck</i>; <i>Zelinda
e Lindoro</i>; <i>i Due Prigionieri</i>;
<i>il Puntiglio</i>.
</p>

<p>
<span class="smcap">Puckeridge</span>, irlandese, fu
il primo inventore dell'<i>armonica</i>.
Nel 1760 avendo
osservato il suono prodotto
<span class="pagenum"><a name="Page_187" id="Page_187"></a>[187]</span>
dallo strofinamento della
sommità di un bicchiere con
un dito bagnato, provossi
il primo a formare uno stromento
armonioso col porre
sopra una tavola un certo
numero di bicchieri di varie
grandezze e ripieni d'acqua
a metà. Puckeridge morto
giovane non ebbe l'agio di
perfezionare la sua scoverta,
il che fece di poi il Dottor
Franklin.
</p>

<p>
<span class="smcap">Pugnani</span> (Gaetano), di Torino,
fu scolare di Somis,
suo compatriota ed uno de'
migliori allievi di Corelli.
Trovandosi già ben fermo
sul violino, andò a visitar
Tartini in Padova per consultarlo
sulla sua maniera di
suonare, pregandolo di dirgli
francamente il suo parere.
Egli ricominciò il suo
studio sotto la direzione di
questo gran maestro, e si
fermò per alcuni mesi in Padova.
Viaggiò quindi in molti
paesi dell'Europa, e si
fermò lungamente in Inghilterra,
dove compose una
gran parte della sua musica
pel violino, e fece eseguire
in Londra la sua opera <i>Annetta
e Lubino</i>, e tornò in
Italia verso il 1770. Fondò
in Torino una scuola di violino,
come il Corelli a Roma,
e il Tartini a Padova;
dalla quale sono sortiti i primi
suonatori della fine dello
scorso secolo, come Viotti,
Bruni, Olivieri ec. È da rimarcarsi
che i suoi allievi
sono stati molto abili nel
reggere l'orchestra: egli era
questo il principale talento
del maestro, ed egli aveva
l'arte di trasmetterlo altrui.
“Pugnani dominava nell'orchestra,
dice Rangoni,
come un generale in mezzo
a' suoi soldati. Il suo arco
era il bastone di comando,
a cui ubbidiva ciascuno colla
maggior esattezza, ed egli
richiamava tutti a quella
perfetta unione, ch'è l'anima
del concerto. Penetrato
dal principale oggetto, cui
dee proporsi ogni valente
accompagnatore, cioè di sostenere
e far distinguere le
parti essenziali, prendeva
così prestamente e gagliardamente
l'armonia, il carattere,
il movimento e 'l gusto
della composizione, che
<span class="pagenum"><a name="Page_188" id="Page_188"></a>[188]</span>
ne imprimeva al momento
stesso il sentimento nello
spirito dei cantanti e di cadaun
membro dell'orchestra.”
(<i>Saggio sul gusto
della musica, Livorno 1790</i>).
I dettagli della vita privata
del Pugnani offrono dei curiosi
aneddoti. Trovandosi
un giorno <i>aux délices</i> in Parigi,
Voltaire recitò alcuni
suoi versi che Pugnani ascoltò
colla più grande attenzione.
Mad. Denis pregò
in seguito Pugnani a suonare
alcun pezzo di musica sul
suo violino, ma inquietatosi
che Voltaire proseguiva a parlar
alto, e turbava la sua
esecuzione, rimettè lo strumento
in sacca, <i>questo M.
de Voltaire</i>, egli esclamava,
<i>sa far de' bei versi; ma per
la musica non se ne intende
un diavolo</i>. Suonando una
volta un concerto in una
gran compagnia, al far la
cadenza, esce fuori di se,
e credendosi solo si mette a
girar per la camera senza avvedersene,
finchè alla fine
della sua cadenza sentì ripigliare
tutta l'orchestra.
La musica di Pugnani è pregevole
per una eloquenza
nerboruta e brillante; le idee
vi si succedono con ordine
senza allontanarsi dal
soggetto: pochi artisti han
saputo meritare, com'egli,
l'ammirazione per il loro talento
e la stima per la loro
persona. La grandiosità della
sua esecuzione rispondeva
perfettamente alla dignità del
suo contegno. Morì in Torino
nel 1798 in età di 70
anni.
</p>

<p>
<span class="smcap">Puteano</span> (Ericio), o <i>Enrico
Dupuy</i>, governatore di
Lovanio, e storiografo del
re di Spagna; fece i suoi studj
in Colonia, a Padova, e
in Milano. Egli fu uno de'
più dotti uomini del secolo
17. Delle molte sue opere
non citeremo qui che quella
da lui pubblicata in Milano
nel 1599, col titolo: <i>Pallas
modulata sive septem discrimina
vocum</i> etc. in 8vo, di
cui vi ha una seconda edizione
in Lovanio del 1615,
col titolo: <i>Musathena</i>. Egli
vi propose un nuovo metodo
di solfeggio, con aggiungervi
una settima sillaba.
Quest'innovazione recò
<span class="pagenum"><a name="Page_189" id="Page_189"></a>[189]</span>
scandalo ai pedanti del suo
secolo, ma trovandosi più
utile il suo metodo fu quindi
generalmente abbracciato.
</p>

<hr />

<h2>
Q
</h2>

<p><a id="qu"></a>
<span class="smcap bigword">Quadrio</span> (abbate Francesco)
è autore di un'opera
pubblicata in Bologna 1739
ed a Milano 1746 col titolo:
<i>Della storia e della ragione
d'ogni poesia</i>, 4 vol. in 4.º,
nella quale trovansi molti
articoli concernenti la letteratura
della musica, tali sono
quelli sul <i>merito di Guido
d'Arezzo sulla musica</i> nel
tom. 2, quello della <i>Cantata</i>
dell'<i>Opera in musica</i> degli
<i>Oratorj</i> nel tom. 3 ec.
Ecco il giudizio che ne ha
dato l'Arteaga. “Il Quadrio,
egli dice, uomo di
lettura immensa, ma d'erudizione
poco sicura, di gusto
mediocre e di critica infelice
impiegò un mezzo tomo
della sua voluminosa opera
nel trattare dell'<i>Opera
in musica</i>, ove il lettore altro
non sa rinvenire che titoli,
che date e nomi di autori
ammucchiati senz'ordine
a spavento della memoria,
e a strazio della pazienza.”
(<i>Disc. prelim.</i>).
</p>

<p>
<span class="smcap">Quanz</span> (Gioacchino), celebre
compositore, e scrittore
di musica, fu il maestro
del gran Federico re di
Prussia, con cui suonava insieme
di flauto, essendo stato
eziandio virtuoso in quasi
tutti gli instromenti. Nel
1724 venne in Roma in compagnia
dell'ambasciadore di
Polonia, e 'l suo primo pensiero
fu di prendere quivi
lezioni di contrappunto dal
cel. Gasparini: ebbe ancora
occasione di sentire il gran
Tartini. Nel 1727, si rese
a Napoli, ove trovò il Sassone
che studiava allora sotto
Scarlatti: fece colà conoscenza
co' più gran musici,
come Leo, Mancini e Feo.
Quanz abitava insieme col
Sassone, e lo pregò di presentarlo
a Scarlatti, ma questi,
<i>tu sai</i>, gli disse, <i>che
gli suonatori di strumenti da
fiato mi sono insoffribili,
perchè sono stonatori</i>. Ma
Hasse fece tanto che lo persuase
a riceverlo. Dopo avere
<span class="pagenum"><a name="Page_190" id="Page_190"></a>[190]</span>
inteso Quanz sul flauto
lo prese egli in tale affezione,
che compose per lui molti
<i>a solo</i> e lo introdusse nelle
primarie case di Napoli.
Quanz tornò in Roma per
sentire nella settimana santa
il cel. <i>Miserere</i> di Allegri:
proseguì quindi il suo viaggio
per Firenze, Livorno,
Bologna, Ferrara, Padova
sino a Venezia, dove trovò
Vinci, Porpora e Vivaldi.
Da lì passò per Modena,
Reggio, Parma, Milano e
Torino, e si rese quindi a
Parigi, dove fece il suo primo
Saggio di perfezionamento
del flauto, aggiungendovi
una seconda chiave. Nel
1727 passò in Londra, e
dopo avere scorso l'Olanda,
tornò in Dresda. La sua prima
attenzione fu di porre
in ordine le nuove idee, che
aveva acquistate ne' diversi
paesi che aveva percorsi:
compose alcuni pezzi di musica
sul gusto regnante; si
diè a comparare insieme tutti
i suoi saggi, e ne separò
quel che vi era di buono,
per formarne un tutto di un
nuovo genere. Nel 1741 egli
si stabilì a Berlino, ove
Federico II gli assegnò per
suo onorario due mila talleri,
con pagargli a parte ciascuna
delle sue composizioni,
e cento altri talleri per ogni
flauto, che farebbe. Egli
aveva cominciato a costruirne
in Dresda, e questo negozio
valevagli molto. Morì
egli assai ricco a Potsdam
nel 1773. Il re fece inalzare
un monumento su la tomba
di questo celebre virtuoso.
Sono le sue opere teoriche
1. <i>Essai d'une méthode pour
apprendre à jouer de la flûte
traversière</i>, con 24 rami, Berlino
1752, e Breslau 1781
tradotta in francese: ella
vien citata dal Sacchi nel
suo libro delle Quinte successive
p. 19. Quanz vi parla
della sua invenzione di
quel pezzo o giunta, che
serve ad alzare o abbassar
l'instromento senza cambiare
il corpo del mezzo, e senza
far torto alla purezza del
suono. M. Moldenit attaccò
nel 1758 questo metodo,
il che diè occasione alla <i>Risposta
di Quanz alle di lui
oggezioni</i>, inserita nelle notizie
<span class="pagenum"><a name="Page_191" id="Page_191"></a>[191]</span>
di Marpurg. 2. <i>Application
pour la flûte avec
deux clefs</i>, in fol. 1760.
Quest'opera è molto interessante:
la sua utilità non
si limita solamente al suono
del flauto, ogni musico ed
il maestro di cappella ancora
vi troverà dei dettagli assai
buoni a sapersi. 3. <i>L'Histoire
de sa Vie</i>. Questa
memoria è compiuta, potrebbe
chiamarsi la Storia del
virtuoso in generale. 4. <i>Diverse
Lettere sulla musica</i>:
ambedue queste opere trovansi
nel sullodato libro di
Marpurg. Le composizioni
di Quanz portano seco l'impronta
di una gran cognizione
delle leggi dell'armonia.
</p>

<p>
<span class="smcap">Quatremere</span> de Quinci,
ha fatto inserire nel Mercurio
del 1789, un articolo
molto importante sotto il titolo
<i>de la Nature des Opéras
bouffons, et de l'union
de la comédie et de la musique
dans ces poèmes</i>. Questa
dissertazione si trova eziandio
nel tom. XVI, <i>des Archives
Littéraires</i>.
</p>

<p>
<span class="smcap">Quintiliano</span> (Aristide),
uno de' sette scrittori greci
di musica della collezione
di Meibomio, che egli crede
aver fiorito sotto l'imperatore
Adriano; ma il dotto
critico l'abb. Requeno,
“benchè non si sappia, egli
dice, dagli antichi storici
nè la di lui patria, nè
la nascita, nè l'età con tutto
ciò si può da' suoi libri
conchiudere, ch'egli vivesse
poco dopo Cicerone, Virgilio
ed Orazio. Atteso lo
stile, attesa la sua singolare
perizia nell'antico sistema de'
Greci, attesa la sua divozione
verso le false divinità,
atteso il fine, per cui egli
dice, che scrive; io resto
persuaso, esser egli vissuto
o sul fine del secolo di Augusto,
o sul principio del
seguente. Aristide è puro,
eloquente, fluido, naturale
e grazioso nello scrivere; nè
si trova così aureo scrittore
nell'età di Plutarco, nè molto
prima. Nessuno de' posteriori
autori ha mostrata la
metà di scienza musicale, di
Aristide.” (<i>Saggi, t. 1, p.
267</i>). Il suo <i>Trattato della
Musica</i> è diviso in tre libri:
<span class="pagenum"><a name="Page_192" id="Page_192"></a>[192]</span>
egli dichiara il fine per cui
gli ha composti sul principio
del terzo libro. <i>Mi ha incitato
a scrivere</i>, dice egli,
<i>prima di tutto la disapplicazione
universale all'arte armonica;
a questi infingardi
insegnerò io quale sia cotest'arte
da essi disprezzata:
giacchè fra gli antichi non
era dozzinale questo studio,
com'essi pensano a dì nostri;
per non intenderlo, che anzi
era tenuto per principale ed
utile alle altre scienze ed arti.</i>.
Per ben intendere il fine,
a cui sono indrizzate
queste espressioni, leggasi al
libro 2, p. 70 l'obbjezione,
che Aristide si fa dell'autorità
di Cicerone ne' dialoghi
della Repubblica; e si vedrà
che tutti e tre i libri sono
diretti a dileguare i pregiudizj
sulla musica de' Greci
sparsi da' Romani. M. Tullio
introduce in que' dialoghi
uno degli interlocutori a provare,
che l'arte musica era
non che inutile, ma eziandio
pregiudizievole. Aristide
nel <i>primo libro</i> s'impiega in
dimostrare, che la musica
non è arte delle persone dozzinali;
nel <i>secondo</i> ch'essa
serve per l'educazione della
gioventù; nel <i>terzo</i> che la
medesima ha una particolare
relazione con tutte le scienze
più sublimi e con le arti
liberali. “Quest'opera, dice
<i>M. du Bos</i>, è la più istruttiva
che si trovi nell'antichità
intorno a questa
scienza: ella è a mio avviso
la più metodica.” (<i>Reflex.
crit. t. 3. p. 7</i>). Nessuno
de' greci, o de' latini armonici
ha trattato di tutta la
greca musica, fuori di lui,
nè con tanta chiarezza ha
esposto nessuno il sistema armonico
con tutte le sue variazioni,
quanto Quintiliano.
“Egli comprende l'antico
sistema, lo sminuzza, lo
spiega, applicandolo alla fisica,
alla morale, all'astronomia,
ed in questo si mostra
filosofo pittagorico: nel
musicale sistema però seguace
de' greci anteriori a Pittagora.
Io consiglierei chiunque,
che tentasse d'istruirsi
a fondo ne' greci sistemi, a
leggere prima questo autore
per poi passare a scorrere
gli altri scrittori armonici,
<span class="pagenum"><a name="Page_193" id="Page_193"></a>[193]</span>
i quali senza la scorta di
Quintiliano compariranno imbrogliati
ed oscuri.” (<i>Requeno
loc. cit.</i>).
</p>

<p>
<span class="smcap">Quintiliano</span> (M. Fabio),
celebre oratore romano, cui
Plinio il giovane vantavasi
di avere avuto per maestro
(<i>lib. II, et VI epistol.</i>)
fiorì nel secondo secolo dell'era
cristiana. Nella sua eccellente
<i>Istituzione oratoria</i>
impiega egli un lungo capitolo
sulla musica, nel quale
intraprende a provare, essere
ella stata in ogni tempo
un'arte necessaria alle
persone di educazione e di
nascita (V. lib. 1, cap. X).
L'Ab. du Bos nelle sue <i>Riflessioni
critiche sulla poesia,
la pittura e la musica</i> rapporta
molti estratti di Quintiliano
intorno alla musica
tradotti nel francese.
</p>

<hr />

<h2>
R
</h2>

<p><a id="ra"></a>
<span class="smcap bigword">Rabano</span> (Mauro), monaco
da prima nel monastero di
Fulda e morto quindi arcivescovo
di Magonza sua patria
l'anno 856, aveva studiato
la musica, e cercò d'inspirarne
il gusto a' suoi allievi.
Nella sua opera <i>de
Institutione clericorum</i> egli
dice che fa d'uopo a' chierici
l'apprendere la musica,
e parlando nel secondo libro
della Salmodia, dice che i
cantanti per avere la voce
alta, chiara e dolce mangiar
dovrebbero non altro che legumi:
come facevano gli
antichi (<i>cap. 48</i>). In tal
caso costerebbe assai caro il
talento di ben cantare. Nel
terzo libro, trattando delle
cognizioni necessarie agli ecclesiastici,
raccomanda loro
grandemente lo studio del
canto. Parla ancora spesso
della musica nel suo trattato
<i>de Universo</i>. Brossard annovera
Rabano tra gli autori
di musica nel secondo ordine.
</p>

<p>
<span class="smcap">Raff</span> (Antonio), il primo
tenore della Germania e dell'Italia
verso la metà dello
scorso secolo, era nato a
Bonn. Soggiornò lungo tempo
in Italia, e fu allievo della
cel. scuola di Bernacchi.
La dolcezza singolare della
sua voce, l'espressione del
<span class="pagenum"><a name="Page_194" id="Page_194"></a>[194]</span>
suo canto rapiva mirabilmente
il cuore di chi l'udiva;
verso il 1759 egli cantò nel
teatro di Palermo, dove fecesi
anche stimare moltissimo
per una regolarità di condotta
non ordinaria fra le
persone del suo mestiere.
Raccontavano i nostri antichi
che nello spazio di quel
tempo, in cui non doveva
comparir sulle scene, stavasene
egli ritirato nel suo gabinetto
a leggere qualche libro
di pietà. M. Ginguené
cita il seguente aneddoto di
Raff come uno de' più grandi
effetti della musica. La
principessa di Belmonte in
Napoli era inconsolabile della
morte di suo marito: un
mese era già scorso senza che
essa potesse mandar fuori un
sol lamento e versare una
sola lagrima. Sul tramontar
del sole veniva essa a passeggiare
ne' suoi giardini, ma
nè l'aspetto del più bel cielo,
nè la riunione di tutto
ciò che l'arte aggiungeva sotto
a' suoi occhi alle grazie
della natura, nè l'oscurità
stessa toccante della notte
potè mai produrre in essa
quelle tenere commozioni,
che dando uno sfogo al dolore,
gli tolgono ciò che ha
di pungente e d'intollerabile.
Raff trovandosi allora per
la prima volta in Napoli,
volle veder quei giardini,
celebri per la loro amenità.
Gli venne permesso; ma raccomandogli
di non avvicinarsi
a quel tale boschetto,
ove sedevasi la principessa.
Una delle sue cameriere sapendo
che Raff era nel giardino,
propose alla signora
di permettergli che venisse
a salutarla. Raff si accostò,
ed era già instruito di quel
che doveva fare. Dopo alcuni
istanti di silenzio, la
stessa donna pregò la principessa
di dare il permesso
che un cantante così famoso,
che non aveva mai avuto l'onore
di cantare alla di lei
presenza, potesse almeno farle
sentire il suono di sua voce.
Non essendo stata la risposta
un positivo rifiuto,
Raff interpretò quel silenzio
ed essendosi messo un poco
in disparte, cantò quella canzonetta
di Rolli <i>Solitario bosco
ombroso</i>. La sua voce,
<span class="pagenum"><a name="Page_195" id="Page_195"></a>[195]</span>
che era allora in tutta la
sua freschezza, e una delle
più belle e delle più toccanti
che si siano intese, la melodia
semplice, ma espressiva
di quell'aria, le parole perfettamente
adattate al luogo,
alle persone, alle circostanze,
tutto questo insieme ebbe
tale possanza sopra organi
che da gran tempo sembravano
chiusi, e induriti
dalla disperazione, che cominciarono
a scorrer le lacrime
in abbondanza. Nè
frenar queste si poterono per
il corso di più giorni, e così
salvarono l'ammalata, che
senza quella salutevole effusione
avrebbe immancabilmente
perduta la vita. Raff
verso il 1783 viveva a Monaco
nella Baviera come musico
della corte, e benchè
in un'età assai avanzata cantava
ancora con molta grazia.
</p>

<p>
<span class="smcap">Raffaele</span> (Benvenuto conte
di san), torinese, regio
direttore degli studj a Torino,
è autore di due belle
<i>Lettere sull'arte del suono</i>
inserite nella raccolta degli
opuscoli di Milano, vol. 28
e 29. La prima tratta maestrevolmente
<i>de' Principj dell'arte
del suono del violino</i>:
“La più parte de' maestri
di suono, egli dice, male
istituiti eglino, istituir non
possono i loro scolari. Avvezzi
a non ragionar sopra
l'arte, anzicchè stender l'occhio
a misurarne l'ampiezza,
vanno striscion come bachi
per le calcate vie di una
mera e disordinata pratica.
Questa sola li guida; e quanto
è cieca la scorta, altrettanto
forza è, che ciechi
sien essi, e ciechi divengan
altresì i discepoli.” Nel cap.
1 addita egli <i>quale, e come
esser dee lo stromento</i>: dice,
che i migliori violini sono i
fatti dallo <i>Stainer</i>, dagli <i>Amati</i>,
dagli <i>Stradivari</i>, da'
<i>Guarneri</i>, dal <i>Bergonzi</i>, dal
poco noto, eppur di fama
degnissima <i>Cappa</i> di Saluzzo:
che il violino vuole essere
vecchio anzichenò. Tre cose,
dicea il <i>Geminiani</i>, pretendono
le mie orecchie,
<i>Musica di tre giorni, Suonator
di quarant'anni, e violino
di ottanta</i>. Al qual detto
il <i>Tartini</i> mettea una saggia
<span class="pagenum"><a name="Page_196" id="Page_196"></a>[196]</span>
restrizione, dicendo: <i>datemi
un violino vecchio, ma
non decrepito come sono io.</i>
Un solo violino si debba avere
alla mano; il cangiare
soventi fa sì, che l'intuonazione
non mai si rinfranca.
Nel capitolo secondo dà egli
i <i>principj generali dell'arte
del suono sopra il violino</i>.
Nella scambievole corrispondenza
di una mano che
guida l'arco, e dell'altra
che scorre sul manico, sta
tutta l'arte. Nel cap. 3
tratta <i>dell'esattezza del suono</i>;
nel cap. 4 <i>della verità
del suono</i>; nel cap. 5 <i>degli
abbellimenti del suono</i>. Aggiugnere
abbellimenti a ciò
che sta scritto nè sempre è
lecito, nè sempre vietato;
nè sempre conviene, nè sempre
disdice. Quattro opportuni
riguardi sono da prescriversi
nell'abbellire: <i>sobrietà,
opportunità, leggiadria,
pulizia</i>. Ecco un piccol
saggio della precisa, e
brieve maniera d'insegnare
l'arte del suono, usata da
questo dotto scrittore. La
seconda lettera scritta con
la stessa eleganza e concisione
di stile, è piuttosto storica
anzichè didattica, ed
ha per soggetto <i>Le rivoluzioni
dell'arte del suono appo
i moderni</i>. L'A. riduce
a quattro le scuole principali
di violino degli ultimi
tempi: quella del <i>Corelli</i>,
quella del <i>Tartini</i>, la tedesca
di <i>Stamitz</i>, e l'ultima
attuale, la quale fa a suo avviso
nella musica lo stesso
effetto, che tra le sette dell'antica
filosofia l'Eccletticismo,
mentre al par d'esso
con certo libero orgoglio
a niun maestro s'attiene con
servil sommissione; ma dovunque
ritrova il bello, sel
prende, e il riveste, e il
fa suo, non ricopiando da
vil plagiario, ma racconciandolo
da prode imitatore con
ingegnosa e certamente lodevole
maestria. Queste due
lettere piene di utilissimi precetti,
e di osservazioni assai
giudiziose e filosofiche sull'arte
in generale dovrebbero
andar per le mani non che
de' soli violinisti, ma de'
maestri di cappella eziandio,
e di tutti generalmente gli
artisti. Il conte di S. Raffaele
<span class="pagenum"><a name="Page_197" id="Page_197"></a>[197]</span>
si è fatto ancor distinguere
come eccellente compositore
per sei duetti di
violino pubblicati dapprima
in Londra nel 1770, ed in
appresso a Parigi 1786.
</p>

<p>
<span class="smcap">Raguenet</span> (Francesco),
dottore sorbonico, sin dalla
più tenera età, applicossi
allo studio delle belle lettere,
che egli proseguì eziandio
dopo avere abbracciato
lo stato ecclesiastico. Nel
1722 fu egli trovato morto
in sua casa in età di 60 anni.
La città di Roma onorollo
col diritto di cittadinanza
per la di lui opera
intitolata <i>Monumens de Rome</i>:
per mostrare agl'Italiani
la sua gratitudine l'abb.
Raguenet pubblicò nel 1704
il suo libro <i>Parallèle des Italiens
et des Français, en
ce qui regarde la musique et
l'Opéra</i>, Paris in 8vo, che
fu occasione di una guerra
letteraria. La musica degl'italiani
è secondo lui molto
superiore per ogni riguardo
alla francese; primo per riguardo
alla lingua, di cui
tutte le parole, tutte le sillabe
distintamente si profferiscono;
2. per rapporto al
genio de' compositori, alla
magia dello strumentale, all'uso
degli eunuchi, all'invenzione
delle macchine. Egli
fu il primo che con questo
suo libro cercò di aprire
gli occhi de' francesi sul
cattivo stato della musica in
Francia. Mr. de Fontenelle,
benchè imbevuto della <i>musica
la più francese</i>, secondo
l'espressione del d'Alembert,
ma filosofo pieno di
moderazione, reconne, come
Censore, questo giudizio:
<i>Io credo che l'impressione
di quest'opera sarà graditissima
al pubblico, purchè
sia capace d'equità.</i> Ma ella
sollevò contro al suo autore
molti antagonisti, ai
quali oppose egli un altro
scritto col titolo: <i>Réponse
à la Critique du Parallèle</i>
in 8vo.
</p>

<p>
<span class="smcap">Rameau</span> (Giov. Filippo)
nacque a Dijon nel 1683,
apprese da fanciullo i principj
della musica da suo padre
organista della cattedrale,
e dopo aver fatti de'
profondi studj sul contrappunto,
viaggiò alcun poco
<span class="pagenum"><a name="Page_198" id="Page_198"></a>[198]</span>
per l'Italia, e venne finalmente
a stabilirsi in Parigi.
Quivi impiegò il suo tempo
a dar lezioni di cembalo, e
a far delle ricerche sulla teoria
della musica. In quell'epoca
il gusto della fisica e
delle mattematiche era già
cominciato a divenir generale
in Francia: Rameau volle
applicarvisi; ma non ebbe
la pazienza o le disposizioni
necessarie per riuscirvi.
Avendo letto, che un
corpo sonoro posto in vibrazione
faceva sentire, oltre
il suono principale, la sua
<i>duodecima</i> e la sua <i>decima
settima</i>, provossi a stabilire
su tal fenomeno la sua teoria
musicale. Egli sostenne
che tutte le regole sino allora
prescritte non erano che
delle tradizioni oscure e sparse
a tastoni, senza nesso e
senza alcun fondamento: si
propose a ridurle tutte ad
un piccol numero di principj,
ch'egli pretese dedurre
dalle leggi, o bene o male
intese, della fisica. Siccome
le opinioni di quest'uomo
celebre hanno avuto gran corso
in Francia, e nell'assoluta
mancanza, che vi era
colà di libri elementari scritti
a norma de' buoni principj,
quelli di Rameau furono commentati,
semplificati e moltissimo
lodati da autori celebri,
per cui acquistarono
gran nome, così non sarà
discaro ai lettori di quì darne
un'idea. Se pongonsi ad
esame i diversi accordi, di
cui si fa uso nell'accompagnamento,
si riconoscerà facilmente
che questi possono
tutti ridursi alle diverse combinazioni
di certe riunioni
di suoni. Per esempio, gli
accordi <i>Ut-mi-sol</i>, <i>Mi-sol-ut</i>,
<i>Sol-ut-mi</i>, chiaramente non
sono che tre combinazioni
de' suoni <i>ut</i>, <i>mi</i>, e <i>sol</i>, gli
accordi <i>Sol-si-re-fa</i>, <i>Si-re-fa-sol</i>,
<i>Re-fa-sol-si</i>, <i>Fa-sol-si-re</i>,
sono quattro combinazioni
de' suoni <i>sol-si-re-fa</i>;
nelle quali ognuno de' suoni
è preso successivamente
per base, essendo assolutamente
indifferente la disposizione
de' suoni superiori.
Or, se si considera uno di
questi accordi, che sono composti
de' medesimi suoni,
come l'accordo principale,
<span class="pagenum"><a name="Page_199" id="Page_199"></a>[199]</span>
gli altri potranno esser riguardati
come loro dipendenze.
Ciò era stato detto
dagli antichi, i quali riguardavano
come accordo principale
quello, in cui tutti
i suoni si trovan nell'ordine
di terze, e riguardavano gli
altri accordi composti de'
medesimi suoni come rivolti
del primo. Alcuni <i>ignoranti
scrittori</i> han fatto autore Rameau
di siffatta considerazione:
per convincersi della falsità
della loro asserzione,
basta volgere uno sguardo
su i libri del <i>Zarlino</i>, del
<i>Berardi</i>, e d'altri, e vedrassi
che una tale considerazione,
per altro verissima, era familiare
agli antichi. Quel
che appartiene a Rameau, è
lo avere preteso ridurre tutte
le leggi dell'armonia a
quelle, che regolano gli accordi
principali. A tal effetto
egli chiama questi accordi
<i>accordi fondamentali</i>,
<i>fondamentale</i> la nota, che
serve loro di basso, e finalmente,
<i>basso fondamentale</i>
un basso ipotetico formato
delle sole regole fondamentali.
Ciò posto, egli prescrive
le regole, secondo le
quali può formarsi quel basso,
cioè secondo le quali
gli accordi fondamentali possono
succedersi: e secondo
lui, l'armonia sarà regolare
tutte le volte, che gli accordi
de' quali è formata, essendo
ridotti ai loro accordi
fondamentali, le successioni
di questi si troveranno
conformi alle regole da
lui stabilite. Ma per disavventura
nulla è più falso di
questa sua pretensione: l'esperienza
e l'enumerazione
de' casi fanno vedere: 1. che
una successione fondamentale,
conforme alle regole di
Rameau, può avere delle successioni
derivate cattivissime;
2. che al contrario alcune
successioni derivate, ottime
e generalmente ammesse,
spesso derivano da successioni
fondamentali, ch'egli
rigetta come viziose. A
queste riflessioni aggiungasi
ancora, che molti accordi,
universalmente ricevuti, non
trovan luogo nei quadri di
Rameau, ed egli non può
spiegarne le successioni. Per
tutte queste ragioni il di lui
<span class="pagenum"><a name="Page_200" id="Page_200"></a>[200]</span>
sistema non ottenne l'approvazione
di niun valente pratico,
e di veruna delle buone
scuole dell'Italia e della
Germania. Rameau aveva
gran premura di averne l'approvazione
dalla società de'
filarmonici di Bologna, che
ne rimise l'esame al cel. P.
Martini: ciò si ricava da una
sua lettera al medesimo de'
6 Luglio 1759. “I trattati
ed i sistemi sull'armonia,
egli vi dice, non si sono
moltiplicati senza frutto e
senza successo, se non perchè
non vi si era ancor ravvisato
il fenomeno del corpo
sonoro. Egli è da questo
stesso fenomeno che io
ho visto nascere le riflessioni,
che ho l'onore di sommettere
al savio giudizio dell'Istituto:
io lo attendo colla
più grande impazienza:
qualunque sia per essere,
sarà egli per me infinitamente
pregevole. Se non merito
l'approvazion vostra, mi
renderete almeno l'inestimabil
servigio di farmi conoscere
i miei errori.” (<i>V. Mem.
del P. Martini, p. 105</i>).
Ma dal silenzio dello stesso
Rameau, e de' di lui partigiani
ben può dedursi, che
l'affare non ebbe il successo
ch'egli bramava: imperocchè
quanto non avrebbe fatto
egli valere l'approvazione
di sì illustre accademia,
e di un sì accreditato teorico
come il Martini? Tuttavia,
sebben molte idee,
sulle quali è fondato il sistema
del basso fondamentale,
come le pruove, su di cui
egli l'appoggia, si fossero
cominciate a scorgere prima
di lui; sebbene nella determinazione
ch'egli ha fatta
de' suoi elementi, regni una
confusione d'idee, che rende
difettosa la maggior parte
delle sue regole d'armonia;
sebbene egli medesimo abbia
esposto il suo sistema
con molta oscurità ed una
faticante profusione di dimostrazioni
di fisica e di geometria,
che non hanno verun
rapporto al suo primario
oggetto, non è men vero
ch'egli fu il primo a tirar
l'attenzione dei didattici
sulla teoria dei rivolti, e
a dare a quegli che sono venuti
dopo di lui il mezzo di
<span class="pagenum"><a name="Page_201" id="Page_201"></a>[201]</span>
far meglio, presentando loro
un corpo di dottrina imponente
pel suo totale. Così
il dotto <i>Eximeno</i> nel tempo
stesso di attaccare la sua teoria,
<i>degno nondimeno lo stima
di somma lode per aver
dato a conoscere il vero ed
unico regolatore dell'armonia,
e per aver date delle
regole utilissime di pratica</i>.
Quì cade in acconcio l'osservare
che il basso fondamentale
proposto dall'Eximeno
come il vero ed unico
regolatore dell'armonia
è tutt'altro di quello del Rameau,
come chiaramente si
vede dalla sua opera medesima,
e da ciò che ne dice
egli stesso in una sua lettera,
che va in fine del suo
libro in difesa alle oggezioni
di un maestro romano.
“Or vedete, egli scrive,
quanto storditamente parla
il vostro maestro Pandolfo:
i francesi non conoscono altro
basso fondamentale, se
non quello che ha stabilito
il Sig. Rameau; <i>ed egli suppone,
che io metta quel basso
per fondamento della mia
teorica, mentre prometto di
rifiutare la teorica del Rameau.
Io non ho preso se
non che il nome di basso
fondamentale</i>.” (p. 461). Il
ridicolo autore delle <i>Riflessioni
critiche sul presente dizionario</i>
o per mala fede,
o per non capire gli autori
che legge, volle dare ad intendere
aver io falsamente
asserito che l'illustre Eximeno
rovesciato aveva il sistema
di Rameau del basso fondamentale.
Possiamo a costui
rispondere con le stesse
parole di questo autore.
“Se prometto di rifiutare
il basso fondamentale regolato
colla legge della generazione
de' suoni stabilita dal
Rameau, non è un parlar
da matto opporre contro di
me ciò che prometto di rifiutare?”
Ma questo stordito
censore è uno di quelli,
che a ragione vengono chiamati
dallo stesso Eximeno i
<i>Cabbalisti della musica</i> (ibid.
p. 464): basta leggere l'opera
stessa di questo dotto
autore per ismentirlo. Fra
gl'italiani, che attaccarono
la teoria del Rameau, debbonsi
annoverare il Conte
<span class="pagenum"><a name="Page_202" id="Page_202"></a>[202]</span>
Riccati, il P. Sacchi, e il
Manfredini nell'ultimo capitolo
delle sue regole armoniche:
fra i Tedeschi Forkel,
Scheibe e Chladni. In Francia
se il suo sistema ebbe
per alcun tempo qualche successo,
<i>è oggi giorno in un
totale abbandono</i>, dice Mr.
Choron, ed è stato anche
dottamente confutato da MM.
Framery e Suard in più articoli
dell'Enciclopedia metodica,
da M. Suremain nella
sua opera analitica e filosofica
<i>Théorie acoustico-musicale</i>,
a Paris 1793, e dal
testè citato M. Choron (<i>V.
Discor. prelim. p. XXII</i>). Non
può negarsi tuttavia, che
molte cose non si trovino
utilissime alla pratica nelle
di lui opere, perchè egli
possedeva a dir vero, meglio
l'arte che la scienza della
musica. A lui dee altresì la
Francia la prima rivoluzione
musicale nel genere drammatico,
avvicinandosi un poco
più al gusto italiano del
suo tempo e discostandosi
dal cammino battuto da' fautori
di Lulli, <i>non quanto
avrebbe voluto, ma quanto
gli fu almeno possibile</i>, dice
M. d'Alembert. Rameau
seppe dare alla sua cantilena
più d'abbellimenti e di
varietà, a' suoi cori più di
moto e di effetto. Che se
negar non gli si può dell'estro,
e della fantasia, deesi
convenire altresì, che ha troppo
amato il fracasso, che
ha mancato di sensibilità,
che il suo canto è bizzarro
e il più delle volte di cattivissimo
gusto, e tanto in
ciò egli è meno scusabile,
in quanto conosceva i migliori
modelli in questo genere,
avendo inteso nel suo
viaggio in Italia, le opere
di Scarlatti, di Leo, di Durante;
e che il solo motivo
che gli impedì a seguire le
loro tracce, fu la ridicola
gelosia, <i>che in ogni tempo</i>,
dice M. Choron, <i>ha animati
i musici francesi contro i compositori
italiani</i>. La sua armonia
piena zeppa di dissonanze
è poco adatta allo stile
drammatico, e lo stesso di
lui encomiatore M. Chabanon
si dichiara contro l'idea,
che egli aveva di dipingere,
principalmente nello strumentale.
<span class="pagenum"><a name="Page_203" id="Page_203"></a>[203]</span>
“Voler sottomettere
agli occhi l'arte de' suoni,
egli dice, si è un torle
la natura: quest'intenzione
ad altro non serve che ad
incomodare l'immaginazione
del musico, ed a fissarla
sopra di alcune piccole
rassomiglianze dubbiose cui
sagrifica tutto, e a distrarlo
dalle ricerche della bella melodia,
che la sola costituisce
la vera musica, e che
forma la vera dipintura. Il
musico, che vuol dipignere
co' suoni ciò che cade solamente
sotto il senso della
vista, lavora in fatti più per
gli occhi, che per le orecchie.
Se Rameau dipinge le
onde agitate, l'allineamento
delle note descrive la linea
curva delle onde, s'egli dipinge
un fuoco artificiale come
in <i>Achante et Cephise</i>,
si veggono le note innalzarsi
come altrettanti razzi.” (<i>Elog.
de M. Rameau a Paris
1765</i>). Non può nemmeno
negarsi, che questo cel. artista
non abbia avuto una coltura
di spirito poco ordinaria
alle persone del suo
mestiere, e la penetrazione
di un uomo che sa riflettere
su la sua arte. “Chi dice
un dotto musico, (così
egli scriveva a M. <i>de la Motte</i>
chiedendogli le parole di un
dramma per metterlo in musica),
intende dir ordinariamente
un uomo, a cui nulla
sfugge nella combinazion
differente delle note; ma si
crede costui assorbito talmente
in queste combinazioni,
che vi sagrifica tutto,
il buon senso, il sentimento,
lo spirito e la ragione.
Ma questi allora non è che
un musico della scuola, e
d'una scuola in cui non si
tratta che di note, e niente
più; di maniera che si ha
ragione di preferirgli un musico
che si picca meno di
scienza che di gusto. Quegli
frattanto il di cui gusto non
è formato che per via di
comparazioni alla portata di
sue sensazioni, non può tutto
al più riuscir eccellente
che in certi generi, cioè in
quei relativi al suo temperamento.
È egli naturalmente
tenero? esprimerà bene
la tenerezza. Il di lui carattere
è vivace, ameno, scherzevole,
<span class="pagenum"><a name="Page_204" id="Page_204"></a>[204]</span>
ec.? la sua musica
vi corrisponderà per allora,
ma fate che egli esca da' caratteri
che gli sono naturali,
voi più non lo riconoscerete.
Per altro come egli cava
tutto dalla sua immaginazione
senza verun soccorso
dell'arte, per mezzo dei rapporti
colle sue espressioni,
egli si logora alla fine. Nel
suo primo fuoco, era tutto
brillante, ma questo fuoco
si consuma a misura che egli
vuol riaccenderlo, e più non
si trova in lui che ripetizioni
e freddure. Per il teatro
vi vuole un musico, che studii
la natura prima di dipignerla,
e che per la sua
scienza sappia fare la scelta
de' colori e delle loro gradazioni,
di cui il suo spirito
e 'l suo gusto gli avrebbero
fatto sentire il rapporto
colle espressioni necessarie
ec.” È d'uopo in somma
riconoscere in Rameau
col filosofo di Ginevra, che
non era per altro suo grande
amico, <i>un grandissimo
talento, molto fuoco, più
di abilità che di fecondità;
più di sapere che di genio,
o almeno un genio soffocato
dal troppo sapere</i>. Le sue
opere di teoria musicale sarebbero
ancora state più utili,
se egli non avesse avuta
la debolezza e la vanità
di applicare la geometria e
la fisica alla musica, e pretendere
di cavar dalle medesime
le regole di un'arte
unicamente fondata sull'organizzazione
e la natura dell'uomo.
Eccone i loro titoli:
1. <i>Traité de l'harmonie,
réduite à ses principes naturels</i>,
1722 in 4º. — 2. Nouveau Système
de musique théorique,
1726 in 4º. — 3. Génération
harmonique, ou Traité de la
musique théorique et pratique,
1737 in 8vo — 4. <i>Dissertation
sur l'accompagnement</i>, 1731
in 8vo — 5. <i>Dissertation sur
le principe de l'harmonie</i>,
1750 in 8º. — 6. <i>Nouvelles réflexions
sur la démonstration
du principe de l'harmonie</i>,
1752 in 8º. — 7. <i>Réponse à une
lettre de M. Euler</i>, 1752 in
8º. — 8. <i>Observations sur notre
instinct pour la musique</i>, 1754
in 8º. — 9. <i>Erreurs sur la musique
dans l'Encyclopédie</i>,
1755, in 8º. — 10. <i>Code de musique
<span class="pagenum"><a name="Page_205" id="Page_205"></a>[205]</span>
pratique</i>, 1760, 2 vol.
in 4º. “Le opere teoriche
di Rameau, dice il filosofo
di Ginevra, hanno di singolare
che fecero gran fortuna
senza quasi esser lette, e molto
meno il saranno dacchè
d'Alembert si prese la pena
di fare in un picciol volume
in 8vo il compendio di tutta
la sua dottrina”: al che si
può aggiungere che niuno
oggidì farassi più a leggerle
dopo che da più celebri autori
se n'è dimostrata l'inutilità,
ed il poco profitto
che se ne può trarre. Dopo
il 1760 Rameau aveva rinunziato
a qualunque specie
di fatica, e godette nel riposo
della fortuna e della
riputazione che si era fatta
colle sue produzioni: Luigi
XV avevagli accordata una
pensione, e delle lettere con
cui lo dichiarava nobile, e
cavaliere dell'ordine di S.
Michele, ma prima di mettersene
in possesso venne egli
a morire li 17 settembre
del 1764.
</p>

<p>
<span class="smcap">Ramos</span> (Bartolomeo) Pereira,
o Pereja, fu celebre
professore di musica nell'università
di Salamanca, d'onde
venne l'anno 1482 chiamato
ad occupar la cattedra
di musica eretta dianzi in Bologna
da Niccolò V. Quivi
nello stesso anno pubblicò
il suo <i>Trattato di Musica</i>,
in latino, divenuto rarissimo.
“Ramos, dice Arteaga,
sarà sempre dalla memore
posterità annoverato fra
i più grandi inventori. Egli
ebbe il coraggio di svelar
all'Italia gli errori di Guido
Aretino e di scoprire le
debolezze e le inconseguenze
insieme del suo sistema.”
Guardando con occhio filosofico
la musica ritrovò un
utile temperamento, volendo
alterate le ragioni della
quarta e della quinta, e sebbene
dovè soffrire le opposizioni
del Burzio, e del Gaffurio,
pur fu poi dopo un
secolo sostenuto e promosso
dal Zarlino, e trionfò alla
fine sì nella pratica, che nella
teorica de' musici. Egli
è citato come il primo a far
valere lo sperimento della
risonanza moltiplice di certi
corpi sonori, secondo la legge
degli aliquoti, sperimento,
<span class="pagenum"><a name="Page_206" id="Page_206"></a>[206]</span>
che è divenuto sì celebre
per l'abuso che se n'è
fatto nella teoria della musica,
e per tutti i sistemi ai
quali si è fatto servire di
base.
</p>

<p>
<span class="smcap">Ramler</span> (Guglielmo), professore
di belle lettere, e
dopo il 1787 direttore del
teatro nazionale a Berlino,
pubblicò in Lipsia <i>Introduction
aux belles-lettres</i>, in
8º, 1758. In quest'opera tratta
egli a lungo della musica.
Nelle memorie per servire
ai progressi della musica di
Marpurg, vol. 2, vi ha di
Ramler: <i>Défense de l'Opéra
en musique, e Recueil des
idées de Remond de St-Mard</i>
sullo stesso argomento. Egli
è anche autore della sublime
cantata, <i>la morte di
Gesù</i>, suo capo d'opera per
la poesia, come per la musica
di Graun.
</p>

<p>
<span class="smcap">Rangoni</span> (Giov. Battista),
letterato fiorentino, e grand'amatore
di musica, pubblicò
in Livorno nel 1790,
<i>Saggio sul gusto della musica</i>,
in 12º, dove trovansi
delle interessanti notizie intorno
a' più moderni virtuosi
italiani.
</p>

<p>
<span class="smcap">Raspe</span> (Rodolfo) di Hannover,
professore nel collegio
di Cassel, nel 1776, era
in Londra. Egli pubblicò
<i>Essai sur l'architecture, la
peinture et l'opéra musical,
traduit de l'Italien par le
comte Algarotti</i>. Nella <i>nouvelle
Bibliothèque des belles
lettres</i> vi ha di lui una <i>Dissertation
sur l'harmonie</i>.
</p>

<p>
<span class="smcap">Ravezzoli</span>, romano, così
profondo nello studio della
composizione che all'età di
venticinque anni venne eletto
maestro di cappella di
San Pietro in Roma, dopo
avere trionfato de' suoi concorrenti
quasi tutti avanzati
in età. Per vendicarsene,
fecero essi malignamente entrare
contro il divieto una
donna nel Vaticano, ove abitava
Ravezzoli. Venne perciò
dinunziato e posto in prigione
nel Castel Sant'Angelo,
dove languì di miseria
e di afflizione sino alla morte.
Nella sua malinconia egli
compose nella prigione parole
e musica di un duetto
che scrisse sul muro col carbone,
di cui possedevane
una copia il Sig. Camillo
Barni da Como abile compositore
<span class="pagenum"><a name="Page_207" id="Page_207"></a>[207]</span>
ed eccellente suonator
di violoncello. Dopo
la morte di Ravezzoli, che
avvenne verso il 1754, la
donna introdotta nel suo alloggio
del Vaticano confessò
che il giovane compositore
era stato vittima della gelosia
de' suoi rivali.
</p>

<p>
<span class="smcap">Raymond</span> (G. Marie), professore
di matematica e di
fisica nel collegio di Chambery,
membro dell'Accad.
imperiale delle Scienze e di
più società letterarie, nel
1811 pubblicò in Parigi <i>Lettre
à M. Villoteau, touchant
ses vues sur la possibilité et
l'utilité d'une théorie exacte
des principes naturels de la
musique</i>, un vol. in 8º. “A
niuno è venuto mai in pensiero,
dice sensatamente questo
scrittore, di avanzare, senza
rischio di esser messo in
ridicolo, che non abbisognan
regole nella pittura e
nella scultura, nell'eloquenza
e nella poesia; per quale
singolarità la sola musica
potrà far di meno di regole
e di principj? Non è egli forse
in conseguenza di sì strana
eccezione che le sue opere
sono soggette ad appassire?
Le opere di musica
impresse si fan camminare
senza data: di tutte le arti
la musica è l'unica, le di
cui produzioni non osano palesar
l'epoca della loro nascita,
sul timore senza dubbio
di esser condannate ad
un presto oblio. Non è dessa
la più forte prova che le sue
produzioni non hanno avuto
che il capriccio per ispirazione
e la sola moda per
guida? Se la tale musica pretende
esser vera, come cessa
di esserla? Se dipinge il
sentimento, come dunque le
sue pitture, giuste in un tempo,
finiscono con divenir
ridicole in un altro? Non è
questo un contrassegno certo
che l'artista non ha seguito
niun sodo principio,
e che la musica non ha trovato
sinora il vero linguaggio
della ragione e del gusto?
A questa medesima incertezza
delle basi dell'arte
è d'uopo attribuire i giudizj
tanto diversi e sovente
tanto opposti, che recansi
tuttogiorno sulla musica, sul
suo oggetto, sulle sue bellezze,
<span class="pagenum"><a name="Page_208" id="Page_208"></a>[208]</span>
sul carattere ch'ella
dee sviluppare in ciascuna
situazione, e che vi sono,
per così dire, altrettante poetiche
musicali quanti vi ha
scrittori in questo genere.
Non è questo un vero scorno
per l'arte l'ignorar tuttora
quali sono i suoi elementi
fondamentali?” (pag.
94). Egli diè inoltre al pubblico:
<i>Determination des bases
physico-mathématiques de
la musique, ou Essai sur l'application
des nouvelles découvertes
de l'acoustique à
l'art musical, suivi d'un appendice
sur quelques systèmes
d'écriture musicale</i>, Paris 1812.
L'argomento di quest'opera
è una compiuta spiegazione
delle considerazioni e delle
viste indicate dall'autore nella
prima lunga annotazione
che è alla fine della sullodata
lettera a M. Villoteau. A
questa ha egli unito nello
stesso volume tre altri suoi
opuscoli: 1. <i>De la musique
dans les Églises</i>, ove valorosamente
combatte il parer
di coloro, i quali hanno ardito
avanzare che l'uso della
musica nelle chiese è generalmente
una specie di profanazione;
2. <i>Lettre à M.
Millin sur l'utilité du rétablissement
des maîtrises de
chapelle dans les Cathédrales
de France.</i> “Tutti gli artisti,
egli vi dice, non sono
de' Pergolesi, degli Haydn,
de' Mozart, de' Cherubini.
Non è se non per mezzo di
una tradizione sostenuta che
può mantenersi e perpetuarsi
lo stile grandioso e puro,
che richieggono le solennità
della Religion cristiana. Su
questa porzione esistono de'
gran modelli; il loro studio,
la loro imitazione occupar
dee continuamente l'artista
che si consacra alla chiesa:
è d'uopo adunque che vi siano
delle scuole addette a questo
genere di composizione
e di esecuzione, nelle quali
possa formarsi il gusto mercè
un lungo esercizio, dopo
aver succhiato di buon
ora i principj che debbono
dirigerlo.” 3. <i>Réfutation d'un
Système sur le caractère attribué
a chacun des sons de
la gamme, et sur les sources
de l'expression musicale</i>.
Nulla concorre maggiormente
<span class="pagenum"><a name="Page_209" id="Page_209"></a>[209]</span>
ad estinguere le arti ed
eziandio le scienze quanto l'abuso
de' sistemi. “Allorchè
io parlo dell'abuso de'
sistemi, dice il dotto autore,
io sono ben lontano dal
biasimare le teorie filosofiche
che tanti lumi han recato
nelle arti e nelle scienze. Si
sa benissimo che non debbonsi
confonder le teorie
propriamente dette co' sistemi,
anzichè non vi ha al
contrario cosa più adatta a
far rovinare le vane ipotesi,
quanto un rigoroso ragionamento
che nasce da inconcussi
principj.” Lo strano
sistema, ch'egli confuta, consiste
nel voler segnare il carattere
de' tre suoni fondamentali
<i>ut, mi, sol</i> per via
di analogie prese a vicenda
da' colori e dalle forme geometriche
de' corpi, che è in
parte una rinovazione di quello
del P. Castel. In tutti
questi opuscoli l'autore stabilisce
eccellenti principj e
propone delle ottime vedute.
<i>M. Raymond</i>, dice il secretario
dell'Instituto, <i>ha il
sentimento delle belle arti,
e sa esprimerlo da uomo di
spirito.</i>
</p>

<p><a id="re"></a>
<span class="smcap bigword">Redi</span> (Francesco), fiorentino,
celebre cantante sulla
fine del secolo 17. Egli fondò
una scuola di canto in
Firenze nel 1706, che per
le sue cognizioni e la sua abilità
divenne ben presto una
delle più rinomate e delle
migliori di tutta l'Italia. Per
farne l'elogio, basti il dire
che la cel. Tesi fu quivi allevata.
</p>

<p>
<span class="smcap">Reggio</span> (Pietro), genovese,
celebre musico della cappella
della regina Cristina di
Svezia. Dopo che costei rinunziò
al governo, egli si
rese in Inghilterra, e nel
1677 pubblicò a Oxford un'<i>Istruzione
per cantar bene</i>,
in 12º. Morì in Londra nel
1685.
</p>

<p>
<span class="smcap">Reicha</span> (Ant.), nato a
Praga nel 1770, fu istruito
sin dalla prima età nella musica
a Bonn da <i>Giuseppe Reicha</i>,
suo zio celebre compositore
e direttore del teatro
dell'elettore di Colonia quivi
morto nel 1795. Da costui
ebbe egli i primi elementi
dell'arte della composizione
insieme con Beethoven:
mostrò ben presto
<span class="pagenum"><a name="Page_210" id="Page_210"></a>[210]</span>
per essa un'irresistibile passione,
e fece occultamente
de' profondi studj sulle opere
di Marpurg, di Kirnberger,
e di Sulzer. In età di
17 anni compose alcune scene
italiane, ed una sinfonia,
che ebbero così gran successo
nella corte di Colonia che
non volle credersi essere state
da lui composte. Nel 1794
si rese ad Amburgo, applicandosi
per cinque anni a
studiar continuamente e con
maggiore profondità la sua
arte. Lo studio dell'algebra,
che passionatamente aveva amato
da giovane, gli fu di
grande ajuto per iscoprire i
misteri dell'armonia: egli
promette infatti di dare al
pubblico un'opera col titolo
di <i>Secreti della composizione
pratica</i>. Nel 1799 scrisse
in Parigi una sinfonia che
ebbe un prodigioso successo,
e poco dopo obbligato a partire
per Vienna, si unì colà
in istretta amicizia con Haydn,
Albrechtsberger, Salieri e Beethoven.
Tra le molte opere
che ha composte e pubblicate
in Vienna vi ha delle sinfonie,
oratorj, un <i>Requiem</i>,
ed un'opera intitolata: <i>Trentasei
fughe per il forte-piano</i>,
a cui precede un'ode dedicatoria
in tedesco a Giuseppe
Haydn. Quest'opera ebbe
tale incontro, che in meno
di un anno non se ne
trovarono più esemplari. S.
M. l'imperatrice dimandò a
Reicha la musica di alcune
scene di un'opera seria in
due atti, l'<i>Argene</i>: ella restò
così soddisfatta di quel
saggio, che ordinò all'autore
di mettere in musica l'intero
dramma; e ne' suoi concerti
particolari cantò ella
medesima la parte di <i>Argene</i>.
Gli avvenimenti politici dell'Austria
obbligaron Reicha a
lasciar Vienna, e dopo il
1808 si è stabilito in Parigi.
Le sue opere in quasi tutti
i generi di musica sono state
impresse a Vienna, a Lipsia,
a Parigi, ed a Londra.
Egli è stato il primo a proporre
una <i>nuova teoria di
misure composte</i>, e ne ha dato
degli esempj. Veggansi le
sue <i>fughe</i> e i suoi <i>esercizj e
studj per il forte-piano</i>, impressi
da Imbault. Ecco un
saggio sulla maniera con cui
<span class="pagenum"><a name="Page_211" id="Page_211"></a>[211]</span>
ha egli composte le 36 fughe
dedicate a Haydn. Si
sa che gli antichi compositori
hanno ristretto i soggetti
delle fughe ad una piccolissima
quantità, e siccome
la composizione in generale
ha fatti de' passi immensi,
era ben giusto che
la fuga non restasse in dietro.
Si trattava di trovare
un mezzo di rendere un qualsivoglia
motivo atto alla fuga
ed al suo sviluppo. Bisognava
sacrificare l'antica
severità della scuola, appunto
all'epoca in cui la fuga
era ancora nella sua infanzia,
ed in cui non conoscevasi
ancora l'arte di modulare dei
gran maestri de' nostri giorni.
In questa collezione adunque
si trovan delle fughe
sopra temi veramente straordinarj,
che sono stati proposti
all'autore per fare prova
del suo valore, e con intenzione
di trovarlo in fallo.
Per vedere con qual esito ne
sia egli uscito crediamo miglior
fatto il rimetterci all'opera
stessa. In Germania,
Ant. Reicha viene chiamato
<i>il Ristorator della fuga</i>.
</p>

<p>
<span class="smcap">Reichardt</span> (Federico), maestro
di cappella di Federico
il Grande, e di Federico
Guglielmo II, e III di lui
successori, dell'Istituto imperiale
di Parigi, e delle arti
e scienze di Amsterdam, nacque
a Konisberga nel 1752,
nella di cui università studiò
sotto la direzione del celebre
filosofo Kant, e quindi in
quella di Lipsia sino al 1772.
Ne' suoi studj di musica ebbe
per maestro Richter della
scuola di Bach. In concorso
con Naumann, fu egli
preferito nel 1775 dal Gran
Federico per succedere come
maestro della corte in
luogo di Graun: stabilì in
Berlino un concerto per farvi
eseguire i capi d'opera
della musica italiana non conosciuti
sino allora, come
le composizioni di Leo, Majo,
Jommelli, Sacchini, Piccini,
Bertoni e altri. Distribuiva
nel tempo stesso agli
uditori un brieve saggio storico
e critico sui compositori
e sulle opere che vi si eseguivano.
Nel 1782 fece il
suo primo viaggio in Italia,
e nel 1785 si portò in Londra,
<span class="pagenum"><a name="Page_212" id="Page_212"></a>[212]</span>
dove fu graditissimo alla
corte ed a quel colto pubblico
specialmente per la sua
musica dell'oratorio della
Passione di Metastasio. Federico
Gugl. II, che amava
moltissimo il teatro italiano,
ne diè la direzione a Reichardt:
la sua orchestra divenne
immantinente la prima
di tutte le corti dell'Europa.
Allora fu che Reichardt
compose la musica
dell'<i>Andromeda</i>, di <i>Protesilao</i>,
<i>Brenno</i> e <i>Olimpiade</i> in
uno stile tutto nuovo, con
cui cercava di riunire l'effetto
della scena, e la verità
della declamazione di Gluck,
con le grazie, la ricchezza
del canto italiano, e il gran
travaglio tedesco pel suo strumentale.
Nel 1790, egli intraprese
un secondo viaggio
in Italia, per passare la settimana
santa in Roma, e
cercar cantanti in Napoli e
in tutta l'Italia. Le fatiche
di questo viaggio fecero soccombere
la sua costituzione
robusta, ed una grave malattia
al suo ritorno in Berlino
non gli permise di terminare
la sua <i>Olimpiade</i>,
destinata per l'apertura del
carnovale. Nel 1792 egli era
a Parigi, il che diè sospetto
alla corte di Berlino di
essere uno degli amici della
rivoluzione francese, e ne fu
dimesso, ma sulla fine del
1794 fu richiamato dal suo
re, e riconosciuto innocente.
Nel 1797 alla morte di
quel monarca fu incaricato
dal suo nuovo re della direzione
del suo teatro italiano,
e il giorno della di lui
coronazione diè l'opera tedesca
l'<i>Isola degli spiriti</i>,
e l'anno di appresso il dramma
italiano <i>Rosmonda</i>, che
ebbe tal successo, che il re
diedegli in premio sei mila
franchi. Dopo la pace di
Tilsitt, per la quale il re
di Prussia cedeva alcune Provincie
al re di Westfalia,
Reichardt dopo 33 anni di
servizio sotto tre re di Prussia
trovossi nella necessità di
lasciar quella corte per consiglio
eziandio del suo re,
e di stabilirsi a Halle. Il re di
Westfalia lo accolse con distinzione,
e diegli il posto
di direttore de' suoi teatri
francese ed allemanno con
<span class="pagenum"><a name="Page_213" id="Page_213"></a>[213]</span>
nove mila franchi di onorario.
Sino al 1811 egli occupavasi
di comporre le <i>Memorie
della sua vita</i>. Il numero
delle sue composizioni
musicali è innumerabile
in tutti i generi, e la più
parte trovasi impressa a Berlino,
Riga, Amsterdam, Lipsia,
Offenbach ec. Egli non
è meno celebre come letterato
e come autore. Ecco
il catalogo delle sue opere
pubblicate in tedesco: <i>Lettere
di un attento viaggiatore
sulla musica</i>, t. 2, 1776;
<i>Lettera sull'Opera Comica,
e la Poesia musicale</i> — <i>Sulla
musica di Berlino</i> — <i>Su i doveri
di un musico d'orchestra</i>,
t. 3, 1776; <i>Vita del
cel. musico Enrico Fiorino</i>,
1779; <i>Magazzino di musica</i>,
t. 3, 1782-1791; <i>La giovinezza
di Hendel</i>, 1790; <i>Gazzetta
musicale</i> — <i>La Settimana
musicale</i> — <i>I mesi musicali</i>,
1791-1793; <i>L'Allemagna</i>,
giornale letterario, 1796; <i>Il
Liceo</i>, giornale letterario;
<i>Lettere confidenziali, scritte
in un viaggio nella Francia
negli anni 1803 e 1804</i>; <i>Gazzetta
musicale di Berlino</i>, 3
tomi, 1803-1806; <i>Lettere confidenziali
sopra Vienna</i>, 1810;
<i>Alcune piccole dissertazioni
e critiche</i> in molti giornali,
e gazzette letterarie e musicali.
</p>

<p>
<span class="smcap">Reiman</span> (Federico), nel
1710 pubblicò a Halle: <i>Saggio
di una introduzione alla
storia letteraria dell'Allemagna</i>,
nel di cui terzo volume
tratta egli della storia
della musica. <i>V. Gruber.</i>
</p>

<p>
<span class="smcap">Reinard</span> (Leonardo) davasi
egli stesso il nome nelle
sue opere di <i>literatum humaniorum
et musices cultor</i>.
Nel 1750, pubblicò ad Angsbourg
un'opera in lingua tedesca
col titolo d'<i>Istruzione
sul basso continuo</i>, che
contiene delle regole brevi
e facili. Il maestro Hiller la
loda moltissimo per la precisione
e la chiarezza, con
la quale è scritta.
</p>

<p>
<span class="smcap">Rellstab</span> (Carlo-Feder.),
stampatore e mercante di musica
in Berlino, ove è nato
nel 1760. Erasi dapprima
consecrato alla musica, e studiò
sotto Agricola compositore
della corte, e dopo la
di lui morte sotto il celebre
<span class="pagenum"><a name="Page_214" id="Page_214"></a>[214]</span>
compositore Fasch. Le circostanze
di sua famiglia l'obbligarono
a darsi quindi al
commercio, ma non lasciò
di far della musica una delle
sue favorite occupazioni. Egli
è in fatti autore di più
opere: 1. <i>Essai sur la réunion
de la déclamation musicale
et de la rhétorique,
principalment à l'usage des
musiciens et des compositeurs,
avec des exemples</i>, Berlin,
1786. 2. <i>Essai sur les observations
d'un voyageur sur
la musique d'église, les concerts
etc.</i>, 1789. 3. <i>Instruction
pour les amateurs du clavecin,
sur l'usage des doigts
à la manière de Bach</i>, 1790.
Rellstab è eziandio compositore
pregiatissimo, nel 1787
e nel seguente pubblicò alcune
sue composizioni per il
canto e 'l piano-forte col titolo
di <i>Magasin de clavecin,
à l'usage des connaisseurs et
des amateurs, contenant mélodie
et harmonie etc.</i> L'oratorio
di Ramler <i>i Pastori
alla grotta</i>, posto da lui in
musica è celebratissimo nella
Germania.
</p>

<p>
<span class="smcap">Remigio</span>, monaco di San
Germano d'Auxerre nel nono
secolo, riguardato come
il più grand'uomo di que'
tempi, insegnò a Parigi, secondo
la testimonianza del
Mabillon, la dialettica e la
musica. Egli comentò il trattato
di Marciano Capella, e
trattò della musica conforme
al sistema de' greci. Il manoscritto
di quest'opera di
Remigio, <i>de musica</i>, si trova
nella imperial biblioteca di
Parigi, d'onde l'aveva estratta
l'ab. Gerbert e pubblicata
nel 1º t. della sua
collezione.
</p>

<p>
<span class="smcap">Requeno</span> (Vincenzo), dotto
exgesuita Spagnuolo, nato
nel regno di Granata verso
l'anno 1730, fece de' buoni
studj ed unì alla cognizione
delle scienze fisiche e
matematiche uno squisito gusto
nelle belle arti, alle quali
egli si diè in Italia dopo l'espulsione
del suo ordine.
Nel 1766, egli erasi fatto conoscere
in tutta l'Europa
per una eccellente opera,
pubblicata per le stampe in
Siviglia col titolo di <i>Ricerche
su i monumenti romani
nella Spagna</i>, 2 vol. in 4º.
<span class="pagenum"><a name="Page_215" id="Page_215"></a>[215]</span>
Ma le opere dell'ab. Requeno,
che suppongono più vaste
cognizioni sono: 1. <i>Saggi
sul ristabilimento dell'antica
arte de' Greci e de' Romani
Pittori</i>, Venezia 1784,
in 4º, e 2. <i>Saggi sul ristabilimento
dell'Arte Armonica
de' Greci e Romani Cantori</i>,
2 vol. in 8vo, Parma
1798. Noi non parleremo che
di quest'ultima, benchè se ne
abbia alcuna cosa detto nel
nostro <i>Disc. preliminare</i> p.
XXXI. Egli stesso dice di avere
impiegati sette anni nel
leggere le opere armoniche
greche, latine, italiane, spagnole
e francesi, delle quali
potè aver notizia (<i>t. 2, p.
205</i>), che ebbe la disgrazia
di esserglisi bruciate le carte,
ove più memorie intorno
all'antica musica aveva
raccolte, ne' suoi viaggi (<i>ib.
p. 386</i>); che lo studio non
interrotto per molti lustri
de' greci armonici, e l'assidua
meditazione su i medesimi
gli rese facile la loro
intelligenza e la loro spiegazione,
ma che la vita d'un
letterato spatriato, priva
d'ogni agiatezza non essendo
suscettibile delle spese
necessarie a costruire molti
strumenti antichi, e a stipendiare
i maestri per provare,
e combinare la greca
con la recente armonia, sperava
egli che conceduta agli
exgesuiti spagnuoli la licenza
di poter tornare in seno alle
proprie famiglie, e perciò
mosso egli pure dal desiderio
di rivedere i patrii
lari, ed obbligato a lasciare
l'Italia, sperava di fare con
tutto l'agio in Ispagna il rimanente
delle prove di fatto,
e degli esperimenti, e
di aver cura di mandarne in
Italia il risultato. “Felice
me! (egli dice p. 246) se
col tempo potessi, o in questo
o in altro modo mostrare
a questa gentile e colta
nazione la dovuta gratitudine
della cortese accoglienza
fattami per trent'anni.” Ma
per disavventura dell'Italia,
e dell'arte, non ebbe egli
il tempo di rivedere la sua
patria e di adempire alle promesse,
essendo morto in Venezia
nel 1799. Per dare un'idea
generale del merito di
quest'opera <i>basta indicarne
<span class="pagenum"><a name="Page_216" id="Page_216"></a>[216]</span>
il nome dell'Autore per tanti
letterarj suoi meriti celebrato</i>
scrive l'editore al Mecenate
dell'opera. <i>Egli è uno
di que' non pochi coltissimi
ingegni, che le vicende fortunose
d'un corpo notissimo
per virtù e per isventure trapiantarono
dalla Spagna in
Italia; egli è l'ab. Requeno,
che lascia, prima di abbandonarci
e ritornare alla patria,
questo laborioso ed utile
lavoro, novello testimonio
delle sue illustri fatiche,
e del suo valore nell'antichità
erudita.</i> L'autore nel
primo tomo premette un <i>Saggio
storico</i> dell'antica musica:
fa la Storia gran forza
a tutti, egli dice, pel disinganno
delle pregiate moderne
usanze; dà in oltre
gran lume a' dotti per continuare
le loro ricerche, e
per l'intelligenza de' greci
canti. Oltrecchè nessuno finora
si è preso il pensiero
di ordinare in un corpo le
memorie de' greci e de' romani
cantori; niuno degli
storici della musica ci ha interpretato
a dovere le memorie
di quest'arte non mai
da essi cogli sperimenti provata.
Nel secondo volume
dà l'Aut. il <i>Saggio Pratico</i>
sull'antica musica, in cui si
protesta di nulla avanzare
senza que' sperimenti, che
sieno facili a ripetersi da' leggitori.
Si tratta, egli dice,
di ristabilire la più graziosa
arte de' greci: si tratta di
cercare qualche rimedio alla
incoerente nostra scienza armonica:
si tratta parimente
di far vedere co' fatti l'inutilità
di mille grossi autorizzati
volumi, pieni di pregiudizj
sopra la greca melodia,
e tutto ciò co' fatti alla
mano: non con lunghe dissertazioni
piene di greco e
di latino idioma, non con
faticose serie di numeri e con
astratti calcoli, ma con suoni
sensibili all'orecchio, e
da sottoporsi all'esame delle
persone esercitate nell'armonia.
“Italia! Italia! esclama
l'illustre autore, madre
e maestra de' cantanti e de'
suonatori dell'universo! voi
avete e dovete avere tutto
il vanto d'aver resa con arte
tollerabile una pratica stromentale
mancante di principj,
<span class="pagenum"><a name="Page_217" id="Page_217"></a>[217]</span>
un'armonia priva di
fondamento! Voi, a cui pur
si deve la gloria di aver col
vostro ingegno raddrizzata la
musica, lasciatavi da' barbari
nelle irruzioni: voi, nelle
cui mani c'incantano i piani-forti,
ci riempiono di stupore
i violini ed i flauti, ci
struggono i cuori i cantanti!
Voi che con le vostre arie
e co' vostri rondò vi conciliate
il silenzio, fate ammutolire
la romorosa moltitudine
delle platee de' vostri
grandiosi teatri! quai più
mirabili effetti non cagionereste
voi coll'armonia, se
fosse questa a dovere da voi
sistemata e resa perfetta? La
vostra serie armonica, di cui
al presente vi prevalete pel
canto rimescolata di diatonico
e di cromatico, è senza
dubbio difettosissima. Se
non credete ad uno straniero
qual io mi sono, date
fede a un Bottrigari, a un
Zarlino, ad un Vincenzo Galilei,
ad un Martini, i quali
a bella posta raccolsero e
notarono i vizj della presente
vostra musicale costituzione,
per incoraggirvi a ricercarne
una nuova, o ad istudiare
i Greci per emendarla.
Commosso io da' loro clamori,
e convinto dalle loro
ragioni, nell'ameno soggiorno
destinatomi dagli dei della
terra fra le vostre mura,
non contento di avervi messo
in mano i greci pennelli,
ed i telegrafi de' vostri maggiori
obbliati, ho procurato
eziandio di fare quanto
le mie circostanze mi hanno
permesso <i>per raccogliere le
memorie de' greci musici, e
per ordinare le loro serie armoniche</i>,
affine di contribuire
alla riforma desiderata da'
vostri accreditati maestri. Io
le assoggetto al vostro criterio
e al vostro fino orecchio:
provatele senza pregiudizj,
e giudicate con imparzialità.
Non dovrei meritarmi
il disprezzo de' colti,
parlando sempre co' testimonj
de' greci armonici; nè dovrei
essere creduto uno spagnuolo
millantatore, presentandovi
io sperimenti e fatti.”
(<i>t. 2, p. 70</i>). Ed in
altro luogo: “Il tempo,
dice egli, e gli ulteriori sperimenti
scuopriranno molte
<span class="pagenum"><a name="Page_218" id="Page_218"></a>[218]</span>
più cose, e l'Europa rimarrà
stupita degl'infiniti pregiudizj
finora avuti, e autorizzati
da' maggiori nostri letterati
sulla musica de' greci.
Io non dispero, che ciò accada
a' miei giorni, se lo
spirito marziale, da cui osservo
come invasata questa
bella parte dell'orbe, darà
luogo al tranquillo studio de'
coltivatori delle arti amene
e piacevoli.” (<i>ib. p. 309</i>). Abbiamo
a bello studio riferiti
cotesti passi dell'A. perchè
i lettori vieppiù s'invoglino
a ricorrere all'opera medesima,
e perchè diano essi una
riprova dell'ingegno, del
cuore, della scienza armonica,
della vasta erudizione,
e della coraggiosa critica, che
risplendono in tutta l'opera
e fanno onore insieme con
essa al dotto Spagnuolo, che
ne ha arricchita l'Italia.
</p>

<p>
<span class="smcap">Resinone</span>, autore del IX secolo,
che tratta di musica
alla maniera di que' tempi:
fu ricercata dal P. Martini la
sua opera, per compire la
collezione da lui intrapresa
di tutti gli scrittori di musica,
e come non ve n'era,
che un manoscritto nell'imperiale
biblioteca di Vienna,
egli l'ottenne per un espresso
ordine dell'imperatrice M.
Teresa (<i>V. la Valle Mem.
ec., p. 118</i>).
</p>

<p>
<span class="smcap">Reveroni</span> (Giac. Ant.),
nato in Lione nel 1769, d'una
famiglia italiana stabilita
in Francia sino da' tempi
di Caterina de' Medici,
che seco la portò da Firenze,
in mezzo alle numerose
funzioni militari, di cui è
stato incaricato come colonello
del genio, ha coltivate
con successo le muse,
e le scienze. Oltre a più
drammi per musica da lui
composti pel teatro comico
francese, egli è autore d'una
dotta opera col titolo di
<i>Essai sur le perfectionnement
des beaux arts par les sciences
exactes</i>, 2 vol. in 8vo,
1810, dove tratta ancora a
lungo della musica.
</p>

<p>
<span class="smcap">Reuter</span> (Giorgio), maestro
di cappella dell'imperatrice
M. Teresa, e dell'imperial
cappella di S. Stefano
in Vienna sua patria,
fu, secondo il Carpani, inventore
di quegli ostinati andamenti
<span class="pagenum"><a name="Page_219" id="Page_219"></a>[219]</span>
di violini, co' quali
copriva la meschinità de'
cantanti, che morto Carlo
VI gran conoscitore ed amatore
della musica, s'erano
introdotti in quella cappella
(<i>Lett. 4</i>). Burney scrive
di aver sentito nel 1772, un
<i>Te Deum</i> composto da Reuter,
la di cui musica parve
essere a suo giudizio secca,
confusa, e sprovveduta di
gusto. Come in Germania
non fu mai praticata quella
detestabile operazione, che
perpetuando nell'uomo la
voce della donna, lo rende
un ente neutro, che per lo
più non ha nè le grazie dell'una,
nè la forza fisica dell'altro,
e facevansi perciò venir
quivi dall'Italia tali soggetti,
divennero col tempo
gli eunuchi più difficili a trovarsi
e troppo cari ad aversi.
Suggerì allora il Reuter di
stabilire nella cattedrale di
S. Stefano una scuola di sei
fanciulli stipendiati, i quali
supplissero ai soprani artefatti:
tutto ciò si è detto
a provar falso l'aneddoto
riferito da Mr. Breton nella
sua <i>Notice historique sur
Joseph Haydn</i>, che il Reuter
concepì il barbaro pensiero
di far divenire soprano
il giovinetto Haydn cantante
in Santo Stefano, col
metodo italiano. Alle altre
ragioni, che adduce il <i>Carpani</i>
confutando una tal novelletta,
aggiunge egli la riputazione
e la fama di Reuter,
che tuttora lo predica
per uomo probo, religioso,
costumato, quanto umano e
prudente, onde incapace di
un misfatto sì grave. “Una
sì atroce calunnia, egli dice,
con cui s'intacca l'onore
di un uomo savio, dabbene,
d'un artista riputato, deve
essere combattuta senza riguardi
e misura” (<i>Lett. 16</i>).
Reuter morì in Vienna nel
1770.
</p>

<p>
<span class="smcap">Rey</span> (Giov. Batt.), l'intimo
amico del cel. Sacchini,
e maestro di musica al servigio
di Luigi XVI dal 1779
sino alla fatale rivoluzione,
che gli fè perdere la pensione
di due mila franchi
assegnatigli dalla corte, fu
per trentacinque anni il direttore
dell'opera comica a Parigi,
e contribuì molto a sostenerne
<span class="pagenum"><a name="Page_220" id="Page_220"></a>[220]</span>
l'onore e la gloria.
Egli compose la musica di
moltissimi drammi, e compì
l'opera d'<i>Arvire et Eveline</i>
di Sacchini, che gliene
aveva affidata morendo la
cura. I suoi talenti gli meritaron
sempre la stima e l'affezione
de' più rinomati
compositori. Gluck, Sacchini,
Salieri, Piccini, Gretry,
Paisiello, Cherubini,
Winter, Lesueur e più altri
hanno assai volte contribuito
alla di lui gloria, onorando
della loro confidenza
i suoi talenti, e manifestando
questo sentimento di
viva voce e per iscritto. Il
suo merito fecelo onorare del
titolo di capo dell'orchestra
della cappella imperiale.
Padre sensibile non potè
giungere a calmare il dolore
cagionatogli dalla perdita
di una sua figlia, assai
virtuosa sul piano-forte e
nella composizione, morta
nell'està del 1809; una lunga
malattia il fè soccombere
nel 1810. Egli è autore di
un'opera, che ha per titolo:
<i>Système harmonique développé
et traité d'après les
principes du cél. Rameau, ou
Grammaire de musique, sous
le titre de Tablature se rapportant
au dictionnaire de J.
J. Rousseau, avec théorie pour
trouver et exercer commodément
toutes les harmonies et
mélodies</i>, Paris in fol. 1801.
L'autore così spiega le sue
intenzioni in un'epistola dedicatoria
a' suoi amici Sonnerat
e Bradi. “Cittadini amici:
le lingue, per quanto
puossi agevolmente osservare,
hanno tutte la loro
grammatica, od almeno sono
generalmente capaci di
averne una. La musica, cui
gli antichi hanno detta la
lingua degli dei, è ancora
tuttavolta senza possederne
una propria, comecchè la
meriti benissimo: quindi la
penosa difficoltà di studiarla.
Moltissimi artisti presupposto
avendo che questa intavolatura
esser potrebbe effettivamente
la grammatica
necessaria, e che dessa manca
alla continuazione del dizionario
del sensibilissimo
Giangiacomo Rousseau, io
ho avventurata l'edizione
della mia opera, ec.”.
</p>

<p>
<span class="pagenum"><a name="Page_221" id="Page_221"></a>[221]</span>
<span class="smcap">Rey</span> (J. B.), nato a Tarascona
circa 1760, è stato
maestro di musica delle cattedrali
di Viviers e di Usez,
e attualmente uno de' musici
dell'imperiale accademia
a Parigi. Apprese da se solo
a sonare il forte-piano,
il violino e il violoncello:
oltre a più composizioni di
musica, egli pubblicò altresì
nel 1810 un <i>Traité d'harmonie</i>,
in 8º, nel quale ha per
iscopo “dietro il principio
generalmente ricevuto, di
far cessare le contradizioni,
che inviluppano le regole
dell'armonia, separando del
tutto il genere cromatico dal
diatonico. Per siffatta operazione,
egli non riconosce
che un basso fondamentale
reale applicato al genere cromatico
su i tre gradi fondamentali,
senz'altro con
quinta giusta. In quanto a
quello che si è fatto derivare
sino al presente dal genere
diatonico, s'egli poteva
esistere, nol può più adesso,
secondo il suo sistema,
o al più come basso-fondamentale
numerico o aritmetico
in ragione delle
differenti progressioni, che
stabilir si possono su gl'intervalli
naturali della scala.
L'autore ha trattato a fondo,
ed in una nuova maniera
tutto ciò che può comprendere
il genere diatonico,
e la parte delle cadenze,
sulla quale essenzialmente
si appoggia il genere cromatico,
e l'arte della modulazione.”
L'estratto di
quest'opera è interamente di
M. Fayolle, non essendo ella
giunta ancora sino a noi.
</p>

<p>
<span class="smcap">Reyon de Silva</span> (don Diego
Ant.), secretario di stato
di S. M. cattolica Carlo III,
e membro dell'Accademia
delle belle arti di Madrid,
nato nel regno di Mursia,
e morto in età di 48 anni
nel 1798 a Madrid, pubblicò
in sua lingua <i>Dizionario
delle belle arti</i>, Segovia 1788
in 4.º, nel quale trovansi degli
articoli sulla musica.
</p>

<p><a id="rh"></a>
<span class="smcap bigword">Rhode</span> (J. G.) è autore
di un dotto opuscolo in lingua
tedesca, che ha per titolo:
<i>Teoria della propagazione
del suono per gli Architetti</i>,
<span class="pagenum"><a name="Page_222" id="Page_222"></a>[222]</span>
Berlino 1800. Mr.
Chladni dice ch'egli lo preferisce
a molti altri (<i>Acoust.
p. 302</i>). Quest'autore osserva
che la più parte de'
teatri sono assai poco favorevoli
al suono, perchè troppo
si sono negligentate le
leggi della propagazione del
suono per mezzo di tubi, le
di cui pareti sien parallele,
e di trombe parlanti: osserva
inoltre che l'ordinaria disposizione
de' scenarj è contraria
alla propagazione del
suono, imperocchè assorbiscono
tutto il suono, che si
spande verso i lati.
</p>

<p><a id="ri"></a>
<span class="smcap bigword">Riccati</span> (conte Giordano),
nato in Treviso capitale della
Marca Trivigiana, coltivò
con successo le matematiche,
e volle applicarle alla
musica. “È pur lode
grande del conte <i>Giordano
Riccati</i>, dice l'ab. Andres,
il meritare di essere nominato
anche dopo il <i>la Grange</i>,
ed altri celebrati geometri:
il terzo suono osservato
dal <i>Tartini</i>, il suono
falso, ed alcuni altri nuovi
punti sono stati da lui solo
geometricamente trattati; e
se egli non ha uguagliati gli
illustri suoi antecessori nella
finezza dell'analisi, e nella
profondità de' calcoli, gli
ha forse superati nelle novità
d'alcune materie, nell'estensione
delle ricerche, e
nello studio di conformare
alla pratica le sue teorie,
ciò ch'è un pregio non molto
comune in tali speculazioni.”
(<i>Origine ec. t. 4,
acustica</i>). Sono le sue opere
riguardanti la musica: 1.
<i>Delle corde ovvero fibre elastiche</i>,
Bologna 1767. 2.
<i>Delle vibrazioni sonore dei
cilindri</i>, quest'opuscolo si
trova nel t. 1 delle Memorie
di matematica e fisica
della Società italiana Verona
1781. Mr. Chladni dice
che le sue ricerche sono molto
esatte (p. 101), tuttavia
confuta egli una sua supposizione
alla p. 63. 3. <i>Suono
falso</i> articolo del Prodromo
della nuova Enciclopedia italiana.
4. <i>Esame del sistema
musico di M. Rameau: Dissertazione
Acustico-matematica</i>,
1779. Egli vi prova
<span class="pagenum"><a name="Page_223" id="Page_223"></a>[223]</span>
contro il Rameau che la risonanza
dei corpi sonori non
è il principio dell'armonia.
5. <i>Saggio sopra le leggi del
contrappunto</i>, Castelfranco
1762; in quest'opera tratta
a lungo del temperamento
con un metodo, che a suo
parere, tende immediatamente
al fine, ed è dimostrativo:
egli attacca altresì quello
del Rameau. 6. <i>Esame
del sistema musico del Sig.
Tartini: Dissertaz. Acustico-matematica</i>,
1789. 7. <i>Riflessioni
sopra il primo libro della
Scienza teorica e pratica
della moderna musica del P.
Vallotti</i>, 1780. 8. <i>Due lettere
al P. Sacchi intorno al
grado di eccellenza, al quale
è giunta la musica sì nella
teoria che nella pratica</i>,
nel t. 41 del Giornale letterario
di Modena, 1789. In
esse il <i>Riccati</i> attacca con
pulitezza l'ab. <i>Bettinelli</i> per
avere sostenuto, che sinora
la musica non ha trovato il
suo risorgimento per niun
modo ed età nell'Italia; il
che si oppone a quanto crede
aver egli dimostrato nelle
sullodate opere: pretende
ancora di confutar il sentimento
dell'ab. <i>Eximeno</i> nel
voler escludere le proporzioni
della musica: ma prescindendo
di queste particolari
opinioni del Riccati, si
trova molto da apprendere
in ambe le sue lettere, che
il P. Sacchi a ragione chiama
bellissime. 9. <i>Saggio della
facoltà, che ha la Musica
d'imitare il senso delle
parole e di risvegliare nell'animo
i varj affetti</i>, 1787.
10. <i>Lettera al P. Sacchi,
dove si dà giudizio sopra i
duetti del Bononcini ed Hendel</i> — <i>Seconda
lettera al medesimo,
dove si paragona l'antica
alla moderna musica</i>
nel t. 36 del Giornale di
Modena 1787. “La posatezza,
egli dice, è una delle
differenze notabili, e forse
anche la più generale tra
le antiche e moderne cantilene.
Confrontando le buone
con le buone, a me sembra
di vedere nelle cantilene
moderne maggiore varietà
ed ornamento; nelle antiche
maggiore verità e schiettezza;
nelle moderne un moto
più celere, e più concitato,
<span class="pagenum"><a name="Page_224" id="Page_224"></a>[224]</span>
e nelle antiche un moto più
tardo e comodo, e per conseguenza
una certa idea di
tranquillità, di compostezza
e di riposo. Così le composizioni
sacre di quasi tutti
i migliori tra i moderni sentono
il teatro, e le profane
degli antichi in certo modo
sentono la chiesa. La moderna
musica pecca nell'essere
soverchiamente sminuzzata;
e nulladimeno ai valenti
professori non può negarsi
la lode di eseguire il
difficile facilmente, e con
somma puntualità, il che dà
campo ai maestri di sfogare
la loro fertile fantasia.” Il
conte Riccati morì assai vecchio
verso l'anno 1792.
</p>

<p>
<span class="smcap">Ricci</span> (Pasquale), nato a
Como nel 1733, studiò la
musica sotto Vignati maestro
di cappella in Milano. La
natura fornito aveva il discepolo
di gusto e di grazia,
mentrechè altro non conosceva
il maestro che la profondità
e i secreti dell'arte.
L'ab. Ricci viaggiò per la
Germania, la Francia, l'Inghilterra
e l'Olanda. Sino
a' primi anni di questo secolo
viveva ed occupava ancora
il posto di maestro di
cappella della cattedrale di
Como. Vi sono di lui alcuni
trio e quartetti, che hanno
del merito. Un suo <i>Dies
Iræ</i> vien riguardato come un
capo d'opera: la prima volta
ch'egli lo fece eseguire,
ispirò un santo orrore agli
ascoltanti. Al versetto <i>Tuba
mirum</i> tutta l'orchestra
restò in silenzio, e dall'alto
della cupola si udì il suono
di una tromba, che parve
annunziare l'estremo giudizio.
Un tal ritrovato però
non ha, a mio avviso, altro
pregio che la novità e
la sorpresa: ella produce l'illusione
del momento. La
ripetizione e l'uso frequente
di questi colpi, per così dire,
di scena, fa svanire l'effetto,
e nulla più produce sull'immaginazione
degli astanti.
Non so per conseguenza
approvare quanto vien detto
a questo proposito da Mr.
Fayolle: <i>per rendere immortale
un compositore</i>, egli dice,
<i>non vi vuole che un'idea
simile a questa del Ricci</i>; e
solo niega egli a costui il
<span class="pagenum"><a name="Page_225" id="Page_225"></a>[225]</span>
merito dell'invenzione, perchè
Calviere cel. organista
avevala trovata prima di lui.
Ecco una via molto facile ai
compositori per giugnere all'immortalità.
</p>

<p>
<span class="smcap">Riccio</span> (Angelo M.), dottore
in teologia e professore
di lingua greca in Firenze,
ove nel 1747 diè al pubblico
<i>Dissertationes Homericæ</i>
in 4º. Trovansi in quest'opera
le tre seguenti dissertazioni,
che hanno per
oggetto la musica: 1. <i>Diss.
de Achille citharâ canente,
veterique græcorum musicâ</i>,
tom. 2, p. 31. 2. <i>An musicâ
curentur morbi</i>, p. 51.
3. <i>De musicâ virili et effeminatâ
grecorum, nonnullisque
aliis ad cognitionem musicæ
pertinentibus</i>, t. 3, p. 41.
</p>

<p>
<span class="smcap">Riccoboni</span> (Franc.) nacque
in Mantova su i principj
dello scorso secolo, venne
a stabilirsi in Francia come
uno de' principali attori
nel teatro italiano di Parigi,
e compose molti drammi comici
per musica in lingua
francese, che ebbero del successo.
Scrisse inoltre nella
medesima lingua <i>Histoire du
Théâtre Italien</i>, Paris 1738,
con bellissimi rami, 2. vol.
in 8º, e <i>Réflexions historiques
et critiques</i>, Amsterdam
1740, in più luoghi di
quest'opera egli parla del
teatro italiano, della musica,
e della poesia drammatica.
Il cav. Planelli loda
altresì un altro picciol libro
del Riccoboni intitolato:
<i>Pensées sur la déclamation</i>,
8º, Paris 1738. (<i>Dell'opera
ec. p. 172</i>). Riccoboni
morì in Parigi nel 1772.
</p>

<p>
<span class="smcap">Ridieri</span> (Giov. Antonio)
da Vicenza, dove apprese da
Freschi i primi elementi della
musica, e quindi continuò
a Ferrara sotto la direzione
di Giov. Batt. Bassani
i suoi studj di musica vocale.
Sul timore ch'ei non
farebbe gran fortuna come
professore di canto, applicossi
alla composizione. La
sensibilità, il fuoco e la grazia,
che caratterizzano le sue
opere, gli conciliarono tutti
i suffragj. Fu per sei anni
al servigio del principe Stanislao
Rzeuscky in Polonia,
dove molto scrisse per teatro,
per camera e per chiesa.
<span class="pagenum"><a name="Page_226" id="Page_226"></a>[226]</span>
Tornato in Italia, stabilì in
Bologna una scuola di musica
in cui formaronsi più
virtuosi distinti, tra' quali
l'illustre P. Martini: egli
fu ricevuto con voti unanimi
in quella cel. Accademia.
Poco tempo dopo ebbe ordine
dal papa di comporre
la musica de' Salmi per la
cappella di S. Pietro in Roma.
Egli finì in Bologna i
suoi giorni nel 1746.
</p>

<p>
<span class="smcap">Riedt</span> (Gugl.), musico di
camera del re di Prussia,
morto in Berlino sua patria
nel 1783, suonava con molta
perfezione il flauto, ed
occupò per più anni l'onorevol
posto di direttore della
società degli amatori di
musica di Berlino. Possedeva
delle cognizioni poco comuni
nelle matematiche, ch'egli
amava moltissimo, ed
alla astrazione di questi studj
vien attribuita l'aridità,
che caratterizza le di lui composizioni.
Egli è autore di
più opere di teoria musicale
in tedesco; eccone i titoli:
<i>Saggio sugli intervalli in
musica sotto il rapporto del
loro numero, del loro posto,
e de' vantaggi loro nella composizione</i>,
Berlino 1753, in
4º. <i>Difesa di quest'opera</i>, nel
tom. 1 delle Mem. crit. di
Marpurg, nel di cui 2º tomo
vi ha altresì di Riedt: <i>Considerazioni
sulle variazioni
arbitrarie nelle idee musicali,
nell'esecuzione d'una
melodia</i>; ed inoltre: <i>Tavole
di tutti gli accordi primitivi
a 3, e 4 voci, che contengonsi
nella scala compita
de' tuoni, sì diatonici, che cromatici
ed enarmonici del loro
numero ed uso nella composizione.</i>
Nel terzo tomo trovansi
di lui: <i>Due questioni
di musica colla loro soluzione
a profitto degli amici
della verità, cioè: se il perfetto
unisono è, o no, un
intervallo reale, e se possono
ammettersi nella musica
gli unisoni ingranditi, o diminuiti</i>.
Alcune di lui composizioni
di musica instrumentale
sono state impresse
nel 1754 a Parigi, e nel
1758, a Lipsia.
</p>

<p>
<span class="smcap">Riepel</span> (Giuseppe) ha goduto
per molti anni della
generale stima alla corte del
principe de la Tour in Ratisbona,
<span class="pagenum"><a name="Page_227" id="Page_227"></a>[227]</span>
come direttore della
di lui musica, sì per la
sua probità, che per i suoi
talenti nella composizione,
e sul violino. Egli è morto
nel 1782. Il principale suo
merito nella musica consiste
nell'essere stato il primo
scrittore in Germania, che
abbia sviluppato il caos del
ritmo, e disposto in una
maniera intelligibile pei studenti.
Ecco il giudizio che
ne ha dato Hiller: “Egli
è un uomo che sa profondamente
tutto ciò, che essenzialmente
appartiene alla
composizione, che cerca a
toglierne via il superfluo, e
che si applica a far conoscere
a fondo ciò, che sinora
non è stato se non superficialmente
osservato da quegli
che l'han preceduto. Egli
non si ristringe a dar,
come a caso, delle regole
aride e secche, di cui possa
far uso il lettore sì in bene
che in male; ma si applica
a mostrare a' suoi allievi,
come debbon servirsene
per trarne il vero loro
profitto.” I titoli delle di
lui opere sono: <i>Anfangs</i> etc.,
cioè: <i>Elementi della composizione
musicale, e del sistema
delle misure</i>, Ratisb.
1754, in fol. di cui ve ne
ha una seconda edizione.
<i>Regole fondamentali del sistema
de' tuoni in generale</i>,
Francfort 1755, in fol. <i>Spiegazione
ragionata del sistema
de' tuoni in particolare,
comune alla più parte degli
organisti</i>, Lipsia 1757, in
fol. <i>Spiegazione del falso sistema
de' tuoni</i>, Ausburgo
1765, in fol. <i>Spiegazione indispensabile
del contrappunto
sulle note generalmente
trasportate</i>, ec. con esempj
estratti da altri autori, e
composti in parte a tal fine,
Ratisb. 1768, in fol. <i>Del
ritmo armonico, ai poeti ed ai
compositori, con alcuni esempj</i>,
1776, 2 vol. in fol. Il
maestro Hiller dice a tal proposito:
“Questo libro merita
che venga consultato da
tutti quegli, che desiderano
possedere una cognizione esatta
delle parti essenziali
della musica in generale, e
d'una composizione pura in
ispecie.” Schubarth allievo
di Riepel, dopo la sua morte
<span class="pagenum"><a name="Page_228" id="Page_228"></a>[228]</span>
pubblicò nel 1786, un'altra
di lui opera intitolata
<i>Chiave al basso: ossia Istruzione
per i principianti nella
composizione</i>. Egli possiede
inoltre altri manoscritti di
Riepel, che promette di dare
al pubblico.
</p>

<p>
<span class="smcap">Rigel</span> (Arrigo Giuseppe),
nato nella Franconia di onesta
famiglia, ebbe la fortuna
di avere tra' suoi maestri
il cel. Jommelli. Nel
1768, si stabilì in Parigi,
ove ebbe gran numero di
allievi sul piano-forte, per
cui aveva molta abilità e gusto.
Compose altresì con
gran successo quantità di musica
sì per chiesa che per
teatro: Gluck faceva molto
caso delle di lui composizioni.
Questo grand'uomo essendo
sul punto di lasciare
la Francia, gli amministratori
del teatro mostrarongli
il dispiacere di vederlo partire.
<i>Voi non avete tutto
perduto</i>, disse egli loro, <i>avete
quì un uomo a cui bisogna
attaccarsi; M. Rigel
è quegli che conviene pel gran
teatro reale. Quando si ha
scritto un Oratorio come quello
di Rigel</i> (la Sortie d'Egypte),
<i>si è in istato di
fare delle grandi opere.</i> I varj
posti, ch'egli ottenne allora
in Parigi, danno a divedere
la stima che facevasi
de' suoi talenti. Rigel fu maestro
di musica del concerto
spirituale, dell'Olimpico, e
professore nella scuola di
canto nel Conservatorio, ove
molto contribuì al perfezionamento
della nomenclatura,
e de' principj dell'armonia,
su i quali, dicesi di
aver egli avuto idee assai chiare
e precise. Una gran purità
di melodia, ed uguale
nitidezza d'armonia formano
il carattere delle composizioni
di Rigel. Passionato
per la sua arte, nemico d'ogni
cabala, all'epoca in cui
la Francia era divisa in più
fazioni musicali, l'una contro
l'altra accanite, egli sapeva
far giustizia al merito,
e distinguere il buono in
qualunque scuola, e in qualunque
maestro si fosse. A
siffatte qualità deve egli l'acquisto
della pregevole riputazione
di onesto uomo,
non che di abil maestro: finì
<span class="pagenum"><a name="Page_229" id="Page_229"></a>[229]</span>
quasi subitamente di vivere
in Parigi nel 1799. <i>Luigi
Rigel</i>, il maggiore de' suoi
figli e suo allievo era un ottimo
sonatore di forte-piano
e di violino, e buon compositore:
fu egli il primo a
disporre per il piano-forte
le sei gran sinfonie di Haydn,
ed i trio di Pleyel: benchè
il suo talento non fosse indegno
della capitale, erasi
stabilito frattanto all'Havre,
dove è morto nel 1811
di anni 40. <i>Giovanni Rigel</i>,
di lui minor fratello, anch'egli
eccellente professor di
musica in Parigi, promette
di pubblicare le di lui opere
postume. Giovanni Rigel
in età di 13 anni, dopo avere
studiata quest'arte sotto
la direzione di suo padre,
fu nominato sotto-professore
nella scuola di canto, e
poco dopo cembalista e compositore
al concerto spirituale.
Fu quindi nell'espedizione
d'Egitto, venne nominato
membro di quell'istituto,
e compose al Cairo
la musica di un dramma quivi
eseguita con successo.
Di ritorno in Parigi egli gode
della più distinta riputazione
come uno de' primi
accompagnatori sul forte-piano,
e come un professore
assai virtuoso. Ha molto composto
in differenti generi,
e le sue produzioni sono in
grandissimo pregio per il
buon gusto e la regolarità,
che le caratterizzano.
</p>

<p>
<span class="smcap">Righini</span> (Vincenzo), compositore
italiano, maestro di
cappella primieramente dell'elettore
di Magonza, e quindi
del re di Prussia, e molto
stimato nella Germania.
Nel 1782, diè la musica di
due drammi burleschi: il
<i>Convitato di Pietra</i>, e la
<i>Vedova scaltra</i>. Le più recenti
sue opere sono: il <i>Filosofo
confuso</i>, 1786, <i>Armida</i>,
1788, <i>Alcide al bivio</i>, 1789.
In occasione dell'elezione
dell'Imperatore nel 1790,
egli fece eseguire a Francfort
una sua messa, che piacque
moltissimo. Nel 1803,
pubblicò per le stampe: <i>Esercizj
per la perfezione nell'arte
del canto</i>; riuniscono
essi la solidità degli antichi
maestri, e 'l buon gusto de'
nostri giorni.
</p>

<p>
<span class="pagenum"><a name="Page_230" id="Page_230"></a>[230]</span>
<span class="smcap">Rinaldo</span> (da Capua), napoletano,
figliuolo naturale
di un nobile del suo paese,
studiò dapprima per suo diporto
la musica, ma fu in
appresso nella necessità di
professarla per vivere. All'età
di 15 anni diè in Vienna
la sua prima opera, e
scrisse di poi per i migliori
teatri di Europa. In Roma
vien egli creduto inventore
dei recitativi obbligati, ma
si è trovato un oratorio di
Aless. Scarlatti, dove molto
prima di Rinaldo costui avevali
usati. Quello di cui può
vantarsi Rinaldo si è lo avere
impiegato tra' primi de'
lunghi ritornelli ne' recitativi,
esprimenti una gagliarda
passione, il che non poteva
farsi dalla voce. Rousseau
nel Dizionario lo considera
come uno de' più cel. compositori
italiani.
</p>

<p><a id="ro"></a>
<span class="smcap bigword">Robbers</span> (Giovanni), professore
di musica ed organista
della chiesa francese a
Rotterdam, è autore di una
dissertazione <i>Sur l'union de
la musique avec la poésie</i>,
ch'egli inviò alla società letteraria
d'Amsterdam nel 1790.
La società avendo esaminato
questo scritto, onorò l'autore
con una medaglia.
</p>

<p>
<span class="smcap">Robertson</span> (Thomas), dotto
inglese pubblicò in Londra
nel 1784, <i>Inquiry into
the fine arts</i>, in 4º, dove tratta
della musica teorica e pratica.
(<i>V. Bent's cat. of
books, p. 133</i>).
</p>

<p>
<span class="smcap">Rochefort</span> (Gugl. de),
dell'Accademia delle Iscrizioni
è autore di una memoria
intitolata: <i>Recherches
sur l'harmonie et les accords
de musique des anciens</i>, 1788,
nella quale prova contro M.
Burette ed altri, che l'arte
delle parti concertanti in contrappunto
non era così limitata
presso i Greci, come
si è da taluni creduto. Mr.
de Rochefort è noto abbastanza
per le sue traduzioni
in versi dell'Iliade, e dell'Odissea
d'Omero.
</p>

<p>
<span class="smcap">Rocchi</span> (Antonio) è autore
delle <i>Istituzioni di musica
teorico-pratica</i> in 4º, pubblicate
per le stampe in Venezia
nel 1777. Non possiamo
dar saggio di quest'opera,
<span class="pagenum"><a name="Page_231" id="Page_231"></a>[231]</span>
non essendo ancor giunta
sino a noi.
</p>

<p>
<span class="smcap">Rodio</span> (Rocco)º, cel. contrappuntista
e didattico italiano
del sec. 16, pubblicò
in Napoli nel 1589, una collezione
delle sue opere di
pratica, e di altri rinomati
compositori di quel secolo,
come <i>Villani</i>, <i>Bovio</i>, ec.,
nomi or sepolti nell'obblìo.
Ha maggior pregio un'altra
opera didattica di Rodio intitolata:
<i>Regole di musica</i>,
Napoli 1626, citata assai volte
con molti elogj dal P.
Martini.
</p>

<p>
<span class="smcap">Rodolphe</span> (Giov. Gius.),
nato a Strasburgo, a 17 anni
veniva riguardato in Francia
come il primo sonatore di
corno da caccia, che usasse
i semituoni. Studiò altresì
il violino sotto il celebre <i>le
Clair</i>, e verso il 1754 passò
in Italia al servigio del
duca di Parma: fu egli il
primo, che in un'aria di
Traetta eseguì un accompagnamento
di corno in concerto
con la voce, e che in
Italia accompagnò su quest'instromento
i mottetti nelle
chiese. Egli apprese anche
in Parma la composizione
sotto il famoso Traetta allievo
di Durante, e passato
quindi al servizio del duca
di Wittemberga nel 1760,
prese lezioni da Jommelli,
e compose a Stuttgard la
musica di un gran numero
di balli del cel. Noverre,
ch'egli poi condusse a Parigi,
ove venne a stabilirsi
nel 1763, e vi fece gran fortuna.
Circa 1780, diè egli
a M. Amelot il piano d'una
scuola di musica, che fu
eseguito quattr'anni dopo da
M. Breteuil, e Rodolphe fu
nominato professore di questa
scuola, per cui compose
il suo <i>Traité historique et
pratique d'accompagnement</i>,
e i suoi <i>Solfeggi</i>, che hanno
avuto tanto successo, e
che hanno contribuito a moltiplicare
in Francia gli artisti,
e gli amatori, rendendo
facil l'ingresso nella carriera
musicale.
</p>

<p>
<span class="smcap">Roger</span> (Joseph-Louis)
pubblicò a Mompellieri un'opera
nel 1758 col titolo:
<i>Tentamen de vi soni et musices
in corpus humanum</i>,
molto lodata dal Dr Lichtenthal.
<span class="pagenum"><a name="Page_232" id="Page_232"></a>[232]</span>
Forkel nel 1º vol.
della sua storia generale della
musica riguarda quest'opera
come la più importante,
che si sia scritta intorno
a questa materia. Ella è
divisa in due parti, nella
prima tratta <i>del suono ne' corpi
sonori, de' mezzi co' quali
si propaga, e del suono nell'organo
sensorio dell'udito</i>:
nella seconda si dimostra <i>la
predisposizione dell'anima
per i principj dell'armonia</i>,
e quindi tratta l'Aut. <i>della
predisposizione della materia
all'azione del suono: della
predisposizione dell'anima unita
alla materia, ossia del
corpo animato</i>, e spiega finalmente
<i>con quali e quanti
mezzi, e che agisca sull'uomo
la musica</i>.
</p>

<p>
<span class="smcap">Rolla</span> (Alessandro), membro
del real Conservatorio
di Milano, e primo violino
del gran teatro, gode meritamente
della riputazione di
essere il più abile virtuoso
dell'Europa sulla viola. Dicesi
inoltre che se gli è fatto
un divieto in Italia di sonarla
in pubblico, perchè
le donne non possono sentirlo
su quell'instromento,
che non soffrino attacchi a'
nervi. I concerti di violino,
ch'egli suona nelle orchestre,
tirano a se la folla de'
dilettanti. Noi abbiamo riferito
a questo proposito un
curioso aneddoto, all'art.
<i>Diana</i>. Egli ha composto
molta musica istromentale
pregiatissima.
</p>

<p>
<span class="smcap">Romieu</span> (M.), della real
società delle scienze di Monpellieri,
a cui presentò nel
1753 una sua memoria, quivi
nel medesimo anno impressa
col titolo: <i>Nouvelle découverte
des sons harmoniques
graves dont la résonance
est très sensible dans les accords
des instrumens à vent</i>.
La scoverta del terzo suono
basso formato dalla riunione
della vibrazione di due suoni
gravi era stata fatta dal
cel. Tartini sino dal 1714,
e facevane la base della sua
scuola in Italia, ma siccome
non la pubblicò che nel 1754
nel suo <i>Trattato di musica</i>,
M. Romieu pretese esserne
l'inventore. “Nel rapportare
questo fatto, dice Mr.
d'Alembert, non pretendiamo
<span class="pagenum"><a name="Page_233" id="Page_233"></a>[233]</span>
toglier nulla al Sig. Tartini;
noi siamo persuasi ch'egli
non dee la sua scoverta
che a' suoi proprj lumi;
ma Mr. Romieu fu il primo
ad annunziarla al pubblico.”
Cheche sia di ciò, le migliori
osservazioni intorno a questo
terzo suono si trovano
nelle <i>Ricerche di Matt. Young</i>
e di <i>Lagrange.</i>
</p>

<p>
<span class="smcap">Roquefort</span> (Bonaventura),
nato nel 1778, membro di
più accademie e società letterarie,
nel suo <i>Glossaire de
la langue romaine</i>, 2 vol.
in 8º, Paris 1808, promette
di dare al pubblico un <i>Essai
sur la poésie, la musique
et les istrumens des Français,
depuis le IX siècle jusqu'au
XVII</i>. Il testo in parte è tratto
da' manoscritti antichi;
egli formerà un vol. in 8º
del testo, seguito da circa
100 rami coloriti dietro i
monumenti del tempo, e dagli
esempj di musica di ciascun
secolo. M. Roquefort
da più anni in quà si occupa
altresì della composizione
di una <i>Storia generale
della musica</i>, che abbraccerà
i diversi impieghi o rapporti
di quest'arte con tutte
le instituzioni presso tutti
i popoli, e in tutti i tempi.
Questa storia formerà
<i>cinque vol. in 4.º</i>, seguiti
da un sesto che conterrà le
figure e gli esempj. “Ci si
assicura, dice Mr. Fayolle,
che una porzione di quest'immenso
travaglio è già posta
in ordine, e che l'A.
possiede molti materiali, tra'
quali ve n'ha gran numero
che non sono stati mai pubblicati.”
</p>

<p>
<span class="smcap">Rosa</span> (Salvatore), celebre
pittore napoletano morto in
Roma nel 1673. Amava egli
passionatamente la sua arte,
e le arti sorelle, la poesia
e la musica. Mostrasi buon
poeta e bello spirito nelle
sue satire, e sonetti pieni
di finezza, e bei motteggi:
la sua casa in Roma era divenuta
un'accademia, cui intervenivano
uomini di buon gusto
e d'ingegno: recitavansi
de' versi, rappresentavansi
commedie, e si faceva della
musica. Tra le belle satire
di questo valentuomo una
ve ne ha mordentissima
contro i musici e contro i
<span class="pagenum"><a name="Page_234" id="Page_234"></a>[234]</span>
cantanti, e contro quelle composizioni
da chiesa non ben
adattate alla maestà del soggetto,
e al decoro dell'auguste
cerimonie de la religione.
<i>E pure è ver che con indegni
esempj — Diventano bestemmie
a' giorni nostri — Di
Dio gl'inni e li Salmi
in bocca agli empj — Che
scandalo è il sentir ne' sacri
rostri — Grunnir il vespro,
ed abbajar la messa, — Ragghiar
il Gloria, il Credo,
e i Pater nostri! — E si sente
per tutto a più potere — Cantar
sulla ciacona il Miserere
ec.</i> Così con tanta ragione,
e sì poco frutto cantava
questo bell'ingegno, e
termina quindi — <i>Chi vuol
cantar, segua il salmista Ebreo, — Ed
imiti Cecilia,
e non Talìa, — Dietro l'orme
di Giobbe e non d'Orfeo</i>.
Il d.^{r} Burney scrive ne'
suoi <i>Viaggi musicali</i>, di avere
trovato in una collezione
di <i>Cantate</i> di Rossi, Cavalli,
Legrenzi, Pasqualini,
Bandini ed altri celebri compositori
di que' tempi, conservate
con diligenza da' curiosi
in Italia, un libro prezioso
di musica del famoso
Salv. Rosa. Le parole di molte
di quelle <i>cantate</i> sono di
lui, ed otto intere delle medesime
sono poste in versi
ed in musica, e copiate dalla
mano istessa di questo cel.
Pittore. <i>Sono esse non solo
ammirabili per un semplice
dilettante</i>, dice Burney, <i>ma
la loro melodia sorpassa in
gusto quella della più parte
dei maestri del suo secolo</i>
(<i>V. Encycl. méthod. art.
Cantate, p. 205</i>).
</p>

<p>
<span class="smcap">Rosetti</span> (Antonio), nato
a Milano nel 1744, si è
formato principalmente sul
modello del gran Gius. Haydn
in Vienna, ove egli era verso
il 1766 violinista nella
cappella dell'Imperatore, e
virtuoso di camera del principe
d'Althan. Il suo merito,
come compositore e direttore
di orchestra, gli fè
ottenere nel 1789 il posto
di maestro di cappella a
Schwerin, in cui succedette
al cel. Westenholz. Le
di lui numerose composizioni,
per la più parte impresse,
fannosi rimarcare per uno
stile piacevole; le sortite
<span class="pagenum"><a name="Page_235" id="Page_235"></a>[235]</span>
de' strumenti da fiato,
di cui sapeva servirsi a meraviglia,
sono assai volte di
un'estrema bellezza. Finchè
si abbandona al suo proprio
genio, la sua particolar maniera
merita i suffragj degl'intendenti;
ma dacchè calcar
vuole le tracce di Haydn,
il suo stile diviene affettato
e monotono. Tra le sue
produzioni si distingue l'oratorio
impresso a Vienna
nel 1786, <i>Gesù moribondo</i>,
e l'opera prima a Amsterdam
contenente tre sinfonie
a grande orchestra.
</p>

<p>
<span class="smcap">Rossi</span> (Lemme). Perugino,
pubblicò nel 1666: <i>Sistema
musico, o musica speculativa</i>,
Perugia in 4º. Il
P. Martini nel 2º t. della
sua storia rapporta il sistema
perfetto o <i>sintono</i> di
Rossi per gli strumenti mobili,
e l'imperfetto o <i>participato</i>
per gli strumenti
stabili. Questo sistema <i>Sintono</i>
vien attribuito a Tolomeo,
ma si chiamò poi
di Lemme Rossi, “perchè
questi giunse ad essere,
<i>dice il Martini</i>, se non l'unico,
certamente il più diligente
amplificatore del medesimo,
illustrandolo non
solo colla più possibile precisione
delle dovute proporzioni,
ma inoltre con
la necessaria aggiunta di quegl'intervalli,
che lo fanno
adatto all'artificio del contrappunto
corrente.”
</p>

<p>
<span class="smcap">Rousseau</span> (Gian-Giac.),
filosofo, scrittore di musica,
e compositore nacque in Ginevra
nel 1712. La di lui avversione
per il mestiere di suo
padre, costruttore di orologi,
lo fè risolvere ad abbandonare
la patria nel 1728.
Egli aveva studiato la musica,
e nel tempo ch'egli
andava errante per la Francia
e l'Italia, quest'arte il
provvide de' mezzi di sussistere.
Fu particolarmente
in Venezia, ove la sua gran
passione per la musica, più
accesa dal sentire le buone
composizioni, e dal comodo
di familiarizzarsi co' primi
maestri dell'Italia, trovò
non solo maggior pabolo,
ma venne portata del
tutto ancora verso la musica
Italiana. Portossi quindi
in Parigi, e cominciossi
<span class="pagenum"><a name="Page_236" id="Page_236"></a>[236]</span>
ben tosto a riguardarlo come
gran filosofo, e grand'oratore:
tuttavia la sua occupazione
ordinaria consisteva
nel copiar della musica.
Egli si era prescritto
il prezzo di quattro soldi
per una pagina in 4º e di
sei per una pagina in fol.
Nè volle mai esigere oltre
a questa tassa, cosichè avendogli
il conte di Clermont
rimesso 25 luigi d'oro per
la copia di alcuni pezzi di
musica, egli se ne offese,
prese la medietà di un sol
luigi, e restituì gli altri 24.
Questo impiego di copista
così spregevole per un filosofo
agli occhi d'un preteso
bello spirito di Parigi,
fa molto onore al suo
carattere, quando si sa ch'egli
applicavasi a questo disgustoso
mestiero non per
i suoi bisogni, ma per sostenere
unicamente una sua
parente povera. Nel suo
dizionario egli fa un lungo
articolo su i doveri di un
esatto copista, e rileva quivi
egli stesso le contraddizioni
solite del suo carattere.
“Comprendo benissimo,
egli dice, che sarà di mio
nocumento qualora si compari
il mio travaglio alle
mie regole: ma so ancora
che quegli che cerca il vantaggio
del pubblico, dee
non curare il suo proprio.
Uomo di lettere, ho detto
del mio stato tutto il male
che ne penso, amo la musica
italiana, e non ho fatto
che della musica francese;
ho descritto tutt'i mali
della società, mentre essa
formava la mia felicità; cattivo
copista, vengo quì ad
esporre i mezzi di formarne
un buono. O verità! il
mio proprio interesse è sempre
sparito dinanzi a te;
ch'egli giammai profani il
culto che ti ho consacrato.”
In questo intervallo
oltre più capi d'opera per
la filosofia e la letteratura,
compose le parole e la musica
del suo dramma <i>le Devin
du village</i>, e del <i>Pigmalione</i>,
che furono applaudite
sul teatro con generale
entusiasmo. L'anno 1751
essendo venuta a Parigi una
compagnia di cantanti italiani
dell'Opera buffa il
<span class="pagenum"><a name="Page_237" id="Page_237"></a>[237]</span>
loro buon incontro suscitò
la gelosia de' compositori
francesi. Formaronsi due
partiti; sosteneva l'uno la
buona causa della musica
italiana, sforzavasi l'altro di
farla cadere. L'amor proprio
si rivolse dal canto de'
sostenitori della musica francese,
e portò tant'oltre finalmente
l'affare, che la
compagnia italiana fu mandata
via da Parigi. Rousseau,
passionato partigiano
della musica italiana, dimenticò
allora non solo il suo
<i>Devin du village</i>, ma altresì
tutti i vantaggi che poteva
promettersi della direzione
dell'opera con simili
composizioni. Scrisse nel
1753 la sua famosa <i>lettera
sulla musica francese</i>. È nota
a chiunque la di lui sagacità,
la di lui robusta eloquenza,
il talento di persuader
ciò che vuole, tutto
il fuoco della sua espressione:
aggiungasi a questo
la preferenza che passionatamente
egli dava alla musica
italiana, forse ancora
un certo corruccio contro
Rameau, che aveva criticata
la sua musica. Animato
da questi motivi, egli
disse ai francesi, <i>che non
avevano assolutamente musica</i>;
che quella da essi creduta
tale <i>non sapeva nè parlar,
nè dipingere nei recitativi
e nelle arie</i>, che il
loro canto <i>è un abbajamento
continuo, insoffribile all'orecchio,
purchè non si sia
prevenuto</i>; la loro armonia
<i>informe, senz'espressione,
e che non è se non un vero
guazzabuglio da scolare</i>. Nel
tempo istesso vi unisce egli
il parallelo della musica italiana,
e la di lei maggioranza
in tutti questi punti.
Tutto fu posto allora in
romore: nove scritti comparvero
in pochissimo tempo
contro la sua <i>Lettera</i>,
credendo di averla vittoriosamente
confutata. Cantanti
e virtuosi composero pasquinate,
satire e canzoni
contro lui, e sparsero nel
pubblico de' rami, ove colla
più grande indecenza si
metteva in ridicolo la di
lui immagine: si cercò di
oltraggiarlo in una farsa sul
teatro, e si giunse, dice l'Elvezio,
<span class="pagenum"><a name="Page_238" id="Page_238"></a>[238]</span>
sino ad incitare
il governo a rigorosamente
procedere contro la sua persona.
Gli si negò l'onorario,
che se gli era assegnato
per il suo <i>Indovino del villaggio</i>,
e se gli vietò per
sempre l'ingresso al teatro.
Quel che Rousseau continuò
a spargere sulla musica
francese nel suo dizionario
ed altronde, non era fatto
per appagare gli animi sollevati
contro di lui. Proseguirono
quindi le sue persecuzioni,
e quel che effettivamente
non soffrì da altri,
il soffrì colla sua immaginazione.
Allontanossi
più di più dalla società, e
nojossi alla fine della sua
solitudine nel seno stesso
della capitale. Scelse allora
per sua dimora il villaggio
di Ermenonville, ma scorse
appena sei settimane, la
mattina delli 2 di Luglio
1778, al ritorno del suo passeggio,
cadde tramortito,
e poco dopo rese l'ultimo
sospiro. Ecco le opere di
questo filosofo sulla musica:
1. <i>Projet concernant de
nouveaux signes pour la musique</i>
letto dall'A. all'accad.
delle scienze li 22 agosto
1742. Può vedersene un lungo
estratto, ch'egli stesso
ne fa all'articolo <i>Notes</i> del
suo dizionario. Egli vi dice
che in questa materia non
bisogna consultare i musici,
ma l'uomo che sa la musica,
e che ha saputo riflettere
su quest'arte. La musica
non è per gli artisti la
scienza de' suoni, ma delle
figure nere, bianche ec.,
dacchè cesserebbero queste
di colpire i loro occhi, non
crederebber eglino veder più
della musica: presso loro
tutto fa l'abito. Egli fa vedere
in seguito tutt'i vantaggi
del suo Progetto. Ma
all'artic. <i>Caractères de musique</i>:
“Io credo che il pubblico
ha saviissimamente fatto
di lasciar le cose come
sono, e di mandar noi, e
i nostri sistemi al paese delle
vane speculazioni.” 2.
<i>Dissertation sur la musique
moderne</i>, a Paris 1743. 3.
<i>Lettre d'un symphoniste de
l'Acad. R. de musique à ses
camarades de l'orchestre</i>,
Paris 1752. 4. <i>Lettre sur la
<span class="pagenum"><a name="Page_239" id="Page_239"></a>[239]</span>
musique française</i>, a Paris
1753. “L'eloquente penna
di M. Rousseau, dice di questa
lettera M. d'Alembert,
avvezza già a dirci delle verità
pungenti, ha ora un'occasione
assai favorevole d'istruirci,
e di malmenarci.
Come quel famoso romano
ha sostenuto, quasi solo gli
attacchi dell'armata francese,
accesa e riunita contro
la sua lettera, e la sua persona.”
5. <i>Dictionnaire de
musique</i>, in 8vo 1754. M.
Choron lo chiama un'opera
informe (<i>Notions élément.
d'Acoust. p. 13</i>). “Il dizionario
di musica di Rousseau,
dice M. Suard, è
forse di tutte le sue grand'opere
quella, ove egli ha
meno meditato, e con meno
profondità trattato il soggetto.
Si rimane agevolmente
sedotto dall'eleganza ch'egli
usa alle volte nelle analisi
spesso astratte, e soprattutto
dal fuoco, dallo
spirito e dalla grazia, ch'egli
sparge sulle discussioni
relative ai principj, o agli
effetti dell'arte, che appartengono
al gusto ed all'immaginazione;
ma fia d'uopo
diffidare un poco delle
sue asserzioni sugli articoli
di dottrina, o di erudizione,
che esiggono cognizioni
positive, e rigorose definizioni.”
<i>Encycl. méthod.</i>
art. <i>Accent</i>. Egli infatti non
è molto esatto nel definire,
e noi ne abbiamo dato un
esempio nella definizione ch'egli
ha dato della composizione
(<i>Disc. prelim. p. XIX</i>)
e ne abbiamo rilevato il vizio
nella Risposta all'autore
della Critica del presente
dizionario, il quale per sua
estrema ignoranza se ne dichiara
sostenitore. (<i>V. Esame
ec. nel t. 2, p. 4</i>).
Gli errori soprattutto in teoria,
che si trovano nel dizionario
di Rousseau, sono
stati da' più dotti uomini
confutati, e con ispezialità
da M. <i>Suremain</i> nella sua
<i>Théorie Acoustico-Musicale</i>,
Paris 1793. Egli attribuisce
questi errori alla soverchia
fretta, con cui fu obbligato
di gettarne i fondamenti nell'Enciclopedia,
e alla necessità
in cui trovossi, far volendo
un'opera compita di
<span class="pagenum"><a name="Page_240" id="Page_240"></a>[240]</span>
questo dizionario, di trattarvi
degli oggetti, che gli
erano stranieri: quindi prega
il lettore a non trarne
niuna disfavorevole induzione
sulla sua maniera di <a id="tn240"></a>pensiero
per rapporto a questo
filosofo. “Discepolo ed ammiratore
di Gian-Giacomo,
egli dice, entusiasta delle
sublimi sue produzioni, penetrato
dalla stima di sue
virtù, il solo amore della
verità poteva superar quello,
che io aveva per la sua
persona. Io ho sentito spesso
la mia anima, che pressavami
a prender la sua difesa,
allorchè i suoi detrattori
sforzavansi ad oscurare
la sua memoria.” Gli
articoli, che riguardano la
poetica e la rettorica della
musica, sono maneggiati con
tutta la solidità di un filosofo,
colla leggiadria di un
bello spirito e la precisione
di un uomo di gusto: non
sono però dello stesso pregio
quelli che trattano dell'antica
musica. “Il superbo e deciso Rousseau, dice
l'ab. Requeno, contento del
suo sistematico talento molto
bene esercitato nella moderna
armonia, e pago d'alcuni
scelti libri della R.
biblioteca, e armato delle
dissertazioni dell'accademia,
si ritirò a lavorare gli articoli
della greca musica per
l'Enciclopedia e per il suo
dizionario; e consultò solamente
per qualche bagattella
i greci originali. Incominciando
io a notare gli
errori ed i pregiudizj sulla
dottrina de' greci armonici
sparsi nel dizionario, annojatomi
abbandonai l'impresa.
I più classici saranno
da me quà e là annoverati
in questi Saggi ec.”
(<i>Pref. p. VII</i>). Quest'opera
in somma, secondo <i>M.
la Borde</i>, avrebbe bisogno
di esser rifatta, per risparmiare
molta pena a coloro,
che vorranno studiarla, e
impedire così che non s'imbevano
di errori tanto
più malagevoli a scamparsi,
che lo stile seducente di
Rousseau ha l'arte di strascinarvi
i suoi leggitori. 6.
<i>Lettre à M. l'abbé Raynal
au sujet d'un nouveau mode
de M. Blainville</i>, 1764, di
<span class="pagenum"><a name="Page_241" id="Page_241"></a>[241]</span>
cui si è parlato nel 1º vol.
p. 122. 7. <i>Examen de deux
principes avancés par Mr.
Rameau</i>, etc. 8. <i>Lettre à
M. Burney sur la musique</i>.
Tutt'i trattati di Gian-Giacomo
sulla musica trovansi
riuniti nel vol. 16 dell'edizione
di <i>Due-ponti</i> del
1792 di tutte le sue opere.
Ne' seguenti scritti vi ha
ancora de' dettagli sulla musica:
1. <i>Nouvelle Héloïse</i>,
part. II, Liv. 23. 2. <i>Essai
sur l'origine des langues</i>:
nel cap. XII, egli parla dell'<i>origine
della musica, e de'
suoi rapporti</i>; ne' cap. XIII,
e XIV, <i>dell'armonia</i>; nel
cap. XV prova che <i>le nostre
più vive sensazioni agiscono
spesso per via d'impressioni
morali</i>; nel cap. XVI, <i>della
falsa analogia tra i colori
ed i suoni</i>; nel cap. XVII,
<i>Errore de' musici nocivo all'arte
loro</i>; nel cap. XVIII,
<i>Il sistema musicale de' greci
non aveva niun rapporto
al nostro</i>; nel cap. XIX, <i>Come
ha degenerato la musica</i>.
Nulla quì diremo delle sue
composizioni musicali, di
cui vi ha una collezione impressa
a Parigi nel 1781,
perchè son poco conosciute
ed apprezzate in Italia.
“Rousseau (dice M. Choron),
senza essere nè profondo
teorico, nè dotto
compositore, intendeva assai
bene la poetica de l'arte,
ed aveva il gusto d'una
melodia semplice e naturale.
Può vedersi a questo
proposito la sua <i>Professione
di fede</i> in una lettera diretta
a M. le Sage di Ginevra,
e che si trova alla fine
della <i>Notice sur la vie et
les écrits de M. le Sage,
par M. Prévost</i>, pag. 481.
Questa Lettera pubblicata
per la prima volta nel 1805
manca in tutte l'edizioni
di Gian-Giacomo.”
</p>

<p>
<span class="smcap">Roussel</span>, maestro di musica,
pubblicò nel 1775, <i>le
Guide musical ou Théorie et
pratique abrégées de la musique
vocale et instrumentale
selon les règles de l'accompagnement
et de la composition</i>.
</p>

<p>
<span class="smcap">Roussier</span> (L'abbé), di
Marsiglia, canonico a Ecouis
nella Normandia, ove
morì circa 1790. Sino all'età
<span class="pagenum"><a name="Page_242" id="Page_242"></a>[242]</span>
di 25 anni egli non conosceva
una sola nota di
musica; sentendo parlare
de' prodigj del sistema del
basso fondamentale di Rameau,
diessi tutto alla lettura
delle sue opere, e poichè
credette averne ben
compresi i principj, ne divenne
il più infollito partigiano,
e 'l più zelante propagatore.
Più non vi fu
per lui che <i>basso fondamentale,
tutto era basso fondamentale</i>.
Incapace di leggere
una linea di musica,
d'inventare la menoma frase
di melodia, di mettere
un conveniente basso sotto
una cantilena, e di scrivere
correttamente due battute
di armonia, egli vide tutta
l'intera musica in quel
sistema, e non volle mai
riconoscervi le imperfezioni
che vi riconobbe lo stesso
Rameau. Pretese innalzare
su quel basso una compiuta
didattica, non riconobbe
come legittimo se non quello
che era d'accordo colle
sue regole ipotetiche, e senza
veruno scrupolo rigettò
tutta la scienza del contrappunto,
e la pratica de' più
grandi maestri, che egli
nemmeno conosceva di nome,
e che non erano a' suoi
occhi se non ispregevoli pratici,
e musici d'orecchio.
Non contento di aver fatto
della musica un'arte a suo
capriccio, formar volle altresì
una teorica degna di
star a lato della sua scuola.
Straniero del pari nella fisica
e nella geometria, e
tutto al più sapendo le prime
regole dell'aritmetica,
ammassò de' ridicoli calcoli
per sostener de' sistemi contrarj
all'osservazione e all'esperienza.
“Quel che più
muove la bile negli scritti
di questo pedante, dice M.
Choron, egli è la presunzione
e l'arroganza con la
quale decide sopra tutti gli
oggetti, e l'impertinenza
con cui tratta i più celebri
autori, allorchè non pensano
conforme al di lui sentimento,
e non agiscono
secondo le sue regole. A
proposito in fatti di alcuni
andamenti di armonia, che
combaciavano co' suoi principj,
egli ebbe l'insolenza
<span class="pagenum"><a name="Page_243" id="Page_243"></a>[243]</span>
di attaccare Gluck e Sacchini,
che come s'intende
benissimo, non fecero che
burlarsi delle sue osservazioni.
Egli attaccò della
stessa maniera Tolomeo,
Zarlino e gli altri teorici.
Secondo lui tutti gli esperimenti
di acustica sono falsi
o superflui, e senza conseguenza.
Se le opere dell'ab.
Roussier sono disgustose
per lo spirito di sistema,
per gli errori che contengono,
per il tuono di
pedanteria e di arroganza
che vi regna, per la goffagine
dello stile, hanno almeno
un merito, che non
può loro negarsi, cioè la
chiarezza; e a questa qualità
dovettero elleno il buon
incontro che ottennero per
alcun tempo: ma oggi son già
cadute in un totale discredito.”
Eccone il catalogo: 1.
<i>Traité des accords et de leur
succession, selon le système
de la basse fondamentale</i>,
Paris 1764. 2. <i>Observations
sur différens points d'harmonie</i>,
Genève 1765. 3. <i>Mémoires
sur la musique des
anciens, où l'on expose le
principe des proportions authentiques</i>,
Paris 1776. Quest'opera
è stata criticata con
ispezialità dall'ab. Requeno
(<i>V. Pref. p. VII, e t. 2, p.
76. ec.</i>). 4. <i>L'harmonie pratique,
ou exemples pour le
traité des accords</i>, Paris 1776.
5. <i>Mémoires sur la musique
des Chinois</i>, Paris 1780 in
4º. 6. <i>Mémoires sur la nouvelle
harpe de Cousineau</i>,
Paris 1783.
</p>

<p>
<span class="smcap">Roze</span> (abbate Niccolò),
bibliotecario del conservatorio
di musica in Parigi,
verso l'anno 1807, si era
applicato alla musica sin dall'età
di 7 anni, e studiò la
composizione sotto l'abb.
Rousseau di Dijon, e l'ab.
Homet, che aveva molto gusto
per il canto. L'ab. Roze
fu dapprima maestro di
musica della cattedrale di
Angers, e nel 1776 lo divenne
della chiesa de' SS.
Innocenti a Parigi, ove la
sua musica di chiesa attraeva
gran gente. Egli ha fatti
degli allievi, che per la più
parte godono oggidì d'una
ben fondata riputazione.
Nel 1802 compose una messa
<span class="pagenum"><a name="Page_244" id="Page_244"></a>[244]</span>
a piena orchestra, che
eseguita in San Gervasio riscosse
gli applausi di tutti
gl'intendenti. Il <i>Sistema d'armonia
dell'ab. Roze</i> è stato
pubblicato da M. Laborde
nel 3º t. del suo <i>Essai
sur la musique</i>.
</p>

<p><a id="ru"></a>
<span class="smcap bigword">Rubbi</span> (l'abb. Andrea),
veneziano, di cui si è parlato
in questo tomo all'articolo
<i>Mayer</i>, come autore
di undici bellissimi <i>Sonetti
sull'armonia</i>, pubblicati nel
Mercurio d'Italia storico-letterario,
Venezia 1797, è
autore altresì di un'opera
intitolata <i>Il bello armonico
teatrale</i>, Ven. 1792, citata
con somma lode dal Manfredini
nelle sue <i>Regole armoniche</i>
p. 70-193.
</p>

<p>
<span class="smcap">Ruetz</span> (Gaspare), assai
dotto in più scienze, e di
molto distinto merito nella
musica, fu allievo del vecchio
Bach. Morì a Lubecca
nel 1755, di 47 anni.
Egli è autore di tre dissertazioni
scritte in tedesco col
titolo di <i>Confutazione de'
pregiudizj sull'origine della
musica di chiesa</i>, Lubeck
1750; <i>Sullo stato presente
della musica di chiesa</i>, 1752;
<i>Confutazione de' pregiudizj
contro la musica di chiesa,
e delle spese che vi si richiedono</i>,
Rostock 1753.
Nelle Memorie critiche di
Marpurg, t. 1 vi ha di lui
una <i>Lettera intorno ad alcune
idee di M. Batteux relativamente
alla musica</i>.
</p>

<p>
<span class="smcap">Ruggerio</span> (Francesco),
cel. costruttore di violini
a Cremona, sopracchiamato
<i>il Ber</i>, viveva verso la
medietà del sec. 17. Due
suoi violini esposti in vendita
nel 1790 avevano la
data degli anni 1640, e 1670.
<i>Giov. Batt. Ruggiero</i> detto
il buono, rinomato del pari
per la costruzione de' violini,
viveva a Brescia circa
1653. I suoi strumenti sono
pregiatissimi.
</p>

<p>
<span class="smcap">Ruphy</span> (J.-F.) nel 1802
pubblicò un piccol libro col
titolo <i>de la Mélomanie et
de son influence sur la littérature</i>,
in 8º. Egli attribuisce
la decadenza della
letteratura ai progressi della
musica nel 18º sec. Questa
<span class="pagenum"><a name="Page_245" id="Page_245"></a>[245]</span>
stravagante opinione fu
ancora sostenuta da M. Gin
(<i>V. il suo artic. t. 2, p.
176</i>).
</p>

<p>
<span class="smcap">Rusti</span> (Giacomo). Nato in
Roma nel 1740, studiò la
musica e la composizione
primieramente nel conservatorio
della Pietà in Napoli,
e poi in Roma sotto
Rinaldo da Capua. Passò
quindi in Venezia, ove nel
1764, scrisse la sua prima
opera <i>la contadina in corte</i>:
nel 1774, compose la
musica dell'<i>Idolo cinese</i>,
del <i>Socrate immaginario</i> nel
1776, dell'<i>Alessandro nell'Indie</i>
1777, e di altri drammi
per diversi teatri d'Italia,
ove acquistossi grande
stima ed onore. Egli si stabilì
finalmente come maestro
di cappella in Barcellona.
</p>

<p>
<span class="smcap">Rutini</span> (Giovanni) nacque
in Firenze verso il 1730
e fece i suoi studj musicali
in Bologna sotto il cel. P.
Martini. Viaggiò quindi per
la Germania, e nel 1757
si stabilì a Praga, dove fecesi
fortuna principalmente
per la sua buona scuola di
cembalo: le sue cinque opere
contenenti 31 sonate
per quest'instromento furono
impresse a Norimberga.
Nel 1766 tornò egli in
Italia, e scrisse più opere
per teatro, che furono molto
applaudite. Tra le di
lui composizioni vi si distingue
<i>Lavinia e Turno</i>,
cantata impressa a Lipsia,
per ordine di S. A. Maria
Antonietta elettrice di Sassonia
che ne aveva composta
la poesia intendentissima
di musica, a cui dedicò
l'ab. Eximeno la sua
dottissima opera. Rutini morì
in Firenze verso il 1795.
<i>Hiller</i> cita con elogio le di
lui sonate, ma dice che le
sue cantate non sorpasseranno
la mediocrità.
</p>

<hr />

<p>
<span class="pagenum"><a name="Page_246" id="Page_246"></a>[246]</span>
</p>

<table class="break-before" id="err" summary="errata">
 <tr>
  <th>&nbsp;</th> <th>ERRORI</th> <th>CORREZIONI</th>
 </tr>
  <tr>
    <td>Pag.</td>  <td>&nbsp;</td>  <td>&nbsp;</td>
  </tr>
 <tr>
  <td class="pag">5</td> <td>esano</td> <td>erano</td>
 </tr>
 <tr>
  <td class="pag">ivi</td> <td>della</td> <td>dalla</td>
 </tr>
 <tr>
  <td class="pag">7</td> <td>meniera</td> <td>maniera</td>
 </tr>
 <tr>
  <td class="pag">9</td> <td>tamperamento</td> <td>temperamento</td>
 </tr>
 <tr>
  <td class="pag">ivi</td> <td>1510</td> <td>1610</td>
 </tr>
 <tr>
  <td class="pag">ivi</td> <td>di</td> <td>da</td>
 </tr>
 <tr>
  <td class="pag">20</td> <td>danti</td> <td>denti</td>
 </tr>
 <tr>
  <td class="pag">26</td> <td><i>Muzart</i></td> <td>Mozart</td>
 </tr>
 <tr>
  <td class="pag">27</td> <td><i>Joural</i></td> <td>Journal</td>
 </tr>
 <tr>
  <td class="pag">66</td> <td>Feyolle</td> <td>Fayolle</td>
 </tr>
 <tr>
  <td class="pag">67</td> <td><i>Ricercali</i></td> <td>ricercari</td>
 </tr>
 <tr>
  <td class="pag">107</td> <td><i>Temistoele</i></td> <td>Temistocle</td>
 </tr>
 <tr>
  <td class="pag">114</td> <td>sollenni</td> <td>solenni</td>
 </tr>
 <tr>
  <td class="pag">140</td> <td>V. Frab.</td> <td>V. Fabric.</td>
 </tr>
 <tr>
  <td class="pag">199</td> <td>formassi</td> <td>formarsi</td>
 </tr>
 <tr>
  <td class="pag">ivi</td> <td>reoole</td> <td>regole</td>
 </tr>
 <tr>
  <td class="pag">216</td> <td>promette</td> <td>premette</td>
 </tr>
 <tr>
  <td class="pag">218</td> <td>opra</td> <td>opera</td>
 </tr>
</table>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, così
come le grafie alternative (armonia/armonìa, patriotismo/patriottismo,
qui/quì, magazino/magazzino, strumento/istrumento/instrumento,
stromento/istromento/instromento, Pitagora/Pittagora e simili),
correggendo senza annotazione minimi errori tipografici. Le correzioni
indicate dall'autore a pag. 246 sono state riportate nel testo.
</p>

<p>Per comodità di consultazione un indice schematico è stato inserito all'inizio del volume.</p>

<p>
Sono stati corretti i seguenti refusi (tra parentesi il testo
originale):
</p>

<table id="corr" summary="correzioni">
 <tr>
  <td class="np"><a href="#tn23">23</a> —</td> <td><span class="smcap">Levens</span> (Carlo) [solo parentesi ( nell'originale, nome mancante], compositore</td>
 </tr>
 <tr>
  <td class="np"><a href="#tn27">27</a> —</td> <td><span class="smcap">Lingke</span> [Linggke] (Giorgio-Federico)</td>
 </tr>
 <tr>
  <td class="np"><a href="#tn30">30</a> —</td> <td>Si tratta d'un piccione [pippione] del</td>
 </tr>
 <tr>
  <td class="np"><a href="#tn34">34</a> —</td> <td>le nozze del principe elettore [elettorale] di Sassonia</td>
 </tr>
 <tr>
  <td class="np"><a href="#tn53">53</a> —</td> <td>gli consigliarono [sonsultarono] di coltivarle</td>
 </tr>
 <tr>
  <td class="np"><a href="#tn55">55</a> —</td> <td><span class="smcap">Marescalchi</span> [Mareschalchi] (Luigi)</td>
 </tr>
 <tr>
  <td class="np"><a href="#tn100">100</a> —</td> <td>morì in Modica [Modena] nel 1624</td>
 </tr>
 <tr>
  <td class="np"><a href="#tn179">179</a> —</td> <td>della principessa elettrice [elettorale] di Sassonia</td>
 </tr>
 <tr>
  <td class="np"><a href="#tn240">240</a> —</td> <td>sulla sua maniera di pensiero [pensiere]</td>
 </tr>
</table>
</div>

</body>
</html>
